<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="Sobota 5\. V\. 1945">
    <meta name="apple-mobile-web-app-capable" content="yes">
    <title>Sobota 5. V. 1945</title>
    <link rel="stylesheet" href="./style/style.min.css" media="screen" integrity="sha256-kLn3PZddR8vqDB7zKTFlNrX7m+rBBZsi0JDkwtU4c+U=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Josef Škvorecký: Zbabělci">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Zbabělci">
    <meta property="og:title" content="Zbabělci">
    <meta property="og:type" content="book">
    <meta property="og:book:author" content="Josef Škvorecký">
    <meta property="twitter:title" content="Josef Škvorecký: Zbabělci">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./zbabelci_008.html">
    <link rel="next" href="./zbabelci_010.html">
    <meta name="nb-order" content="5">
    <link rel="self" href="zbabelci_009.html">
    <meta name="nb-identifier" content="skvorecky-zbabelci-c611bd7">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="17826" data-nb-chars="99714">
    <nav role="doc-toc">
      <ul class="plain section">
        <li><a href="zbabelci_005.html">Věnování</a></li>
        <li><a href="zbabelci_006.html">Citáty</a></li>
        <li><a href="zbabelci_007.html">Osoby a události líčené...</a></li>
        <li><a href="zbabelci_008.html">Pátek 4. V. 1945</a></li>
        <li><a href="zbabelci_009.html">Sobota 5. V. 1945</a></li>
        <li><a href="zbabelci_010.html">Neděle 6. V. 1945</a></li>
        <li><a href="zbabelci_011.html">Pondělí 7. V. 1945</a></li>
        <li><a href="zbabelci_012.html">Úterý 8. V. 1945</a></li>
        <li><a href="zbabelci_013.html">Středa 9. V. 1945</a></li>
        <li><a href="zbabelci_014.html">Čtvrtek 10. V. 1945</a></li>
        <li><a href="zbabelci_015.html">Pátek 11. V. 1945</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./zbabelci_008.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="4" data-nb-chars="17"><span class="idea" data-nb-ref-number="1" id="idea1" data-nb-words="4" data-nb-chars="17">Sobota 5. V. 1945</span></h1>
        <section>
          <p class="chunk" data-nb-ref-number="2" data-nb-words="157" data-nb-chars="865"><span class="idea" data-nb-ref-number="2" id="idea2" data-nb-words="157" data-nb-chars="865">Probudil jsem se&nbsp;asi v&nbsp;půl deváté. Za&nbsp;oknem svítilo slunce a&nbsp;v&nbsp;pokoji bylo horko. Ležel jsem v&nbsp;posteli, trochu mě&nbsp;bolela hlava a&nbsp;v&nbsp;ústech jsem měl nechutný pocit. Ležel jsem a&nbsp;díval jsem se&nbsp;na&nbsp;svůj portrét od&nbsp;Rosti nad postelí. Můj vzhled na&nbsp;něm vzbuzoval úctu. Měl jsem obrovskou hlavu a&nbsp;úzká ramínka, takže jsem vypadal vzdělaně. A&nbsp;co bylo na&nbsp;obraze zajímavé, byl kontrast té&nbsp;intelektuálské palice a&nbsp;ušpiněného límečku u&nbsp;košile bez kravaty. Pamatoval jsem se&nbsp;na&nbsp;ten obraz. Tenkrát mě&nbsp;Rosťa maloval, zrovna když jsem přišel z&nbsp;práce z&nbsp;Mesršmitky, v&nbsp;bavlněné košili, usviněné olejem z&nbsp;ferrofluxu. Vypadal jsem na&nbsp;tom obraze jako Lenin. Díval jsem se&nbsp;tak na&nbsp;sebe a&nbsp;myslel jsem si, že&nbsp;to&nbsp;mám pěkný portrét, a&nbsp;že kdybych umřel, zůstala by&nbsp;po&nbsp;mně přece jen hezká věc. Ale jinak to&nbsp;bylo hnusné ráno. Zavřel jsem oči, ale nebyl jsem už&nbsp;dost unaven, abych spal nebo klímal.</span></p>
          <p class="chunk" data-nb-ref-number="3" data-nb-words="264" data-nb-chars="1508"><span class="idea" data-nb-ref-number="3" id="idea3" data-nb-words="264" data-nb-chars="1508">Bylo nutno vstát. Konečně jsem náhle vstal. Nejlepší bylo se&nbsp;rozhodnout. Šel jsem k&nbsp;oknu a&nbsp;podíval jsem se&nbsp;ven. Nic. Město bylo jako včera. Ani stopy po&nbsp;revoluci. Kdoví jestli něco bude. Stejně jsem tomu tak úplně nevěřil. Sice se&nbsp;stávaly takové věci, ale že&nbsp;by&nbsp;se&nbsp;to&nbsp;stalo zrovna u&nbsp;nás, to&nbsp;se&nbsp;nezdálo skutečné. Revoluce. Nedoved jsem si&nbsp;představit nikoho ze&nbsp;známých střílet. Pana lékárníka nebo pana továrníka Krocana. Blbost. Přema možná. Přema měl vizáž jako vrah a&nbsp;ve skladu měl nějaké zbraně, to&nbsp;jsem věděl. A&nbsp;taky snad Perlík. Ale jinak to&nbsp;bylo docela iluzorní. Docela. Obrátil jsem se&nbsp;od&nbsp;okna a&nbsp;zapnul jsem rádio. Chvilku jsem čekal a&nbsp;to mě&nbsp;otrávilo. Vždycky mě&nbsp;otrávilo čekat, až&nbsp;se&nbsp;rádio ohřeje. Z&nbsp;přijímače se&nbsp;ozval nějaký prušácký pochod. Tak ještě nic. Ovšem. Vůbec nic se&nbsp;nestane. Z&nbsp;východu přijdou Rusové a&nbsp;ze západu Američani a&nbsp;všechno slavně osvobodějí a&nbsp;bude po&nbsp;parádě. Vlastně, lépe řečeno, začne paráda. A&nbsp;páni se&nbsp;budou píchat do&nbsp;prsou medailema. Blbost. Odešel jsem do&nbsp;koupelny a&nbsp;pustil jsem vodu. Umyl jsem se&nbsp;a&nbsp;dřel jsem se&nbsp;froté ručníkem, až&nbsp;mi&nbsp;kůže zčervenala. To&nbsp;bylo příjemné. Vrátil jsem se&nbsp;do&nbsp;pokoje, otevřel jsem okno a&nbsp;rozhodil jsem postel. Oknem se&nbsp;nahrnul do&nbsp;pokoje chladný vzduch. Slunce, teď už&nbsp;úplně vyšlé, svítilo svěže a&nbsp;panensky. Odešel jsem do&nbsp;kuchyně, postavil jsem vodu na&nbsp;čaj, přinesl jsem ze&nbsp;spíže rohlíky a&nbsp;začal jsem si&nbsp;je&nbsp;mazat máslem. Samá práce. Podíval jsem se&nbsp;z&nbsp;okna, a&nbsp;tu mě&nbsp;to&nbsp;praštilo do&nbsp;očí. Naproti na&nbsp;domě stavitele Baumana vlála československá vlajka.</span></p>
          <p class="chunk" data-nb-ref-number="4" data-nb-words="456" data-nb-chars="2663"><span class="idea" data-nb-ref-number="4" id="idea4" data-nb-words="456" data-nb-chars="2663">Zalil mě&nbsp;zvláštní pocit. Pocit, že&nbsp;je&nbsp;mi&nbsp;čtrnáct let a&nbsp;že je&nbsp;osmadvacátého října. Už&nbsp;šest let tahle vlajka nikde nevisela, a&nbsp;teď tady najednou visela zas. A&nbsp;vůbec mně nepřipadala nová nebo neznámá. Byla to&nbsp;pěkná, aspoň třímetrová vlajka, dobře vypraná a&nbsp;svítila červení a&nbsp;bělobou. Tak už&nbsp;je&nbsp;to&nbsp;tady, řeklo to&nbsp;ve&nbsp;mně. Tak přece revoluce. Vzpomněl jsem si&nbsp;na&nbsp;rádio. Vběhl jsem do&nbsp;pokoje, otočil jsem vypínačem a&nbsp;čekal. Přitom jsem si&nbsp;všiml, že&nbsp;vlajky visí taky na&nbsp;nemocnici a&nbsp;na státních domech. U&nbsp;Vašatů ji&nbsp;někdo zrovna vystrkoval z&nbsp;okna. Ano. Už&nbsp;je&nbsp;to&nbsp;tady. Jako kdyby to&nbsp;už&nbsp;bylo docela v&nbsp;suchu. A&nbsp;zatím tady jsou ještě Němci. Rádio se&nbsp;rozehrálo. Byla to&nbsp;muzika. Poslouchal jsem a&nbsp;nebyla to&nbsp;německá muzika. Nějaký Kmochův pochod. Ovšem, samozřejmě si&nbsp;nemohli vymyslet nic lepšího než kmochovku. Takováhle revoluce by&nbsp;mě&nbsp;otrávila. Poslouchal jsem s&nbsp;nechutí plechovou muziku a&nbsp;byl jsem rozladěn. Najednou muzika přestala a&nbsp;z&nbsp;rádia se&nbsp;ozval neznámý hlas. Nebyl to&nbsp;normální hlasatel. Byl to&nbsp;někdo jiný a&nbsp;hlásil. Pražané! Pomozte rozhlasu! Všichni, kdo máte zbraně, přijďte ihned do&nbsp;rozhlasu! Srdce se&nbsp;mi&nbsp;vecpalo do&nbsp;krku. Ta&nbsp;senzace! Tohle neměli nikde! Aby povstali a&nbsp;dirigovali si&nbsp;povstání rozhlasem! Povedlo se&nbsp;to. Dostal jsem chuť se&nbsp;toho zúčastnit. Vstal jsem a&nbsp;vtom jsem si&nbsp;vzpomněl na&nbsp;čaj. Ano. Musím se&nbsp;na&nbsp;to&nbsp;najíst. Šel jsem rychle do&nbsp;kuchyně a&nbsp;začal jsem snídat. Jedl jsem s&nbsp;chutí. Tak v&nbsp;Praze to&nbsp;začalo. Tak v&nbsp;rozhlase se&nbsp;střílí. To&nbsp;je&nbsp;tam na&nbsp;Fošovce, co&nbsp;vždycky stál před vchodem skopčák s&nbsp;plechovým půlměsícem na&nbsp;prsou. Tak tam se&nbsp;střílí. Možná že&nbsp;už&nbsp;jsou mrtví. Přivřel jsem oči a&nbsp;představil jsem si&nbsp;to. Chlapi v&nbsp;občanských kvádrech a&nbsp;s&nbsp;puškama za&nbsp;překocenou elektrikou. Elegantní chlapi se&nbsp;světlýma kloboukama a&nbsp;s&nbsp;automatama, přikrčení za&nbsp;kandelábry. To&nbsp;bylo ono. Takhle jsem si&nbsp;představoval revoluci. Uniformy mě&nbsp;nelákaly. To&nbsp;bylo něco na&nbsp;Němce. Ne&nbsp;uniformy! Tohle. Zootsuiteři, jak se&nbsp;jim pořád vysmívali v&nbsp;Signalu. Elegantně ozbrojení a&nbsp;se žvejkačkama v&nbsp;zubech. Takhle se&nbsp;měla dělat revoluce proti Němcům. Kdepak uniformy. Dojedl jsem rohlíky a&nbsp;rozhodl jsem se, že&nbsp;do&nbsp;toho teda půjdu s&nbsp;veškerou elegancí. Vytáhl jsem ze&nbsp;skříně tmavohnědé sako, vzal jsem si&nbsp;bílou košili a&nbsp;oblékl jsem si&nbsp;světlé kalhoty. Pak jsem si&nbsp;uvázal modro-žlutou hedvábnou kravatu s&nbsp;velikým vzorem na&nbsp;malý uzílek a&nbsp;natáhl jsem si&nbsp;tmavohnědé sako. Vzal jsem si&nbsp;hnědé boty s&nbsp;perforováním, okartáčoval jsem se&nbsp;a&nbsp;šel jsem se&nbsp;podívat do&nbsp;zrcadla. Vypadal jsem elegantně. To&nbsp;mě&nbsp;blažilo. Posadil jsem si&nbsp;na&nbsp;hlavu světlý klobouk, ještě jednou jsem se&nbsp;podíval do&nbsp;zrcadla a&nbsp;vypadl jsem z&nbsp;bytu. Když jsem v&nbsp;druhém poschodí míjel Strnadovic dveře, objevila se&nbsp;v&nbsp;nich najednou paní Strnadová.</span></p>
          <p class="chunk" data-nb-ref-number="5" data-nb-words="12" data-nb-chars="72"><span class="idea" data-nb-ref-number="5" id="idea5" data-nb-words="12" data-nb-chars="72">„Pane Danny! Pane Danny!“ volala hystericky. V&nbsp;očích se&nbsp;jí&nbsp;koulely slzy.</span></p>
          <p class="chunk" data-nb-ref-number="6" data-nb-words="12" data-nb-chars="69"><span class="idea" data-nb-ref-number="6" id="idea6" data-nb-words="12" data-nb-chars="69">„Rukulíbám,“ řekl jsem, smeknul jsem klobouk a&nbsp;zazubil jsem se&nbsp;na&nbsp;ni.</span></p>
          <p class="chunk" data-nb-ref-number="7" data-nb-words="11" data-nb-chars="55"><span class="idea" data-nb-ref-number="7" id="idea7" data-nb-words="11" data-nb-chars="55">„Tak už&nbsp;jí&nbsp;máme, pane Danny! Tak už&nbsp;máme zase svobodu!“</span></p>
          <p class="chunk" data-nb-ref-number="8" data-nb-words="21" data-nb-chars="113"><span class="idea" data-nb-ref-number="8" id="idea8" data-nb-words="21" data-nb-chars="113">„No, eště ne!“ řekl jsem takovým tónem, jako kdybych říkal: No! Máme! Už&nbsp;jí&nbsp;máme! a&nbsp;pořád jsem se&nbsp;zdvořile zubil.</span></p>
          <p class="chunk" data-nb-ref-number="9" data-nb-words="19" data-nb-chars="96"><span class="idea" data-nb-ref-number="9" id="idea9" data-nb-words="19" data-nb-chars="96">„Viďte! Bože, to&nbsp;je&nbsp;radost! To&nbsp;je&nbsp;radost!“ křičela na&nbsp;mě&nbsp;a&nbsp;vůbec si&nbsp;nevšimla toho, co&nbsp;jsem řekl.</span></p>
          <p class="chunk" data-nb-ref-number="10" data-nb-words="7" data-nb-chars="31"><span class="idea" data-nb-ref-number="10" id="idea10" data-nb-words="7" data-nb-chars="31">„To je. Už&nbsp;jí&nbsp;máme,“ řekl jsem.</span></p>
          <p class="chunk" data-nb-ref-number="11" data-nb-words="8" data-nb-chars="50"><span class="idea" data-nb-ref-number="11" id="idea11" data-nb-words="8" data-nb-chars="50">„Ano. Bože, já&nbsp;bych se&nbsp;radostí zbláznila, věříte?“</span></p>
          <p class="chunk" data-nb-ref-number="12" data-nb-words="4" data-nb-chars="28"><span class="idea" data-nb-ref-number="12" id="idea12" data-nb-words="4" data-nb-chars="28">„Věřim. Ušimáme,“ řekl jsem.</span></p>
          <p class="chunk" data-nb-ref-number="13" data-nb-words="14" data-nb-chars="71"><span class="idea" data-nb-ref-number="13" id="idea13" data-nb-words="14" data-nb-chars="71">„Teď to&nbsp;zas bude radost žít. A&nbsp;všechny ty&nbsp;bestie by&nbsp;se&nbsp;měly odstřílet.“</span></p>
          <p class="chunk" data-nb-ref-number="14" data-nb-words="1" data-nb-chars="13"><span class="idea" data-nb-ref-number="14" id="idea14" data-nb-words="1" data-nb-chars="13">„Jistěžeano.“</span></p>
          <p class="chunk" data-nb-ref-number="15" data-nb-words="10" data-nb-chars="59"><span class="idea" data-nb-ref-number="15" id="idea15" data-nb-words="10" data-nb-chars="59">„Viďte, a&nbsp;všechny, co&nbsp;s&nbsp;nima táhli, bez milosti pozavírat.“</span></p>
          <p class="chunk" data-nb-ref-number="16" data-nb-words="27" data-nb-chars="167"><span class="idea" data-nb-ref-number="16" id="idea16" data-nb-words="27" data-nb-chars="167">„Samozřejmě,“ řekl jsem. Věděl jsem, proč je&nbsp;ta&nbsp;baba tak radikální. Muž její sousedky byl kolaborant. A&nbsp;ona se&nbsp;se&nbsp;sousedkou nesnesla. Samozřejmě. Ta&nbsp;byla pro střílení.</span></p>
          <p class="chunk" data-nb-ref-number="17" data-nb-words="13" data-nb-chars="77"><span class="idea" data-nb-ref-number="17" id="idea17" data-nb-words="13" data-nb-chars="77">„Všechny pozavírat. A&nbsp;kdo má&nbsp;na&nbsp;svědomí něčí život&nbsp;– zastřelit! Bez milosti.“</span></p>
          <p class="chunk" data-nb-ref-number="18" data-nb-words="5" data-nb-chars="29"><span class="idea" data-nb-ref-number="18" id="idea18" data-nb-words="5" data-nb-chars="29">„Střílet se&nbsp;bude,“ řekl jsem.</span></p>
          <p class="chunk" data-nb-ref-number="19" data-nb-words="15" data-nb-chars="98"><span class="idea" data-nb-ref-number="19" id="idea19" data-nb-words="15" data-nb-chars="98">„Viďte,“ řekla se&nbsp;zájmem. „Víte, já&nbsp;bych kuřeti neublížila, ale pro tyhle bestie nemám slitování.“</span></p>
          <p class="chunk" data-nb-ref-number="20" data-nb-words="4" data-nb-chars="23"><span class="idea" data-nb-ref-number="20" id="idea20" data-nb-words="4" data-nb-chars="23">„Von nikdo,“ řekl jsem.</span></p>
          <p class="chunk" data-nb-ref-number="21" data-nb-words="22" data-nb-chars="124"><span class="idea" data-nb-ref-number="21" id="idea21" data-nb-words="22" data-nb-chars="124">„A&nbsp;to byste se&nbsp;mýlil. Sou lidi, který by&nbsp;chtěli všechno vodpouštět a&nbsp;na všechno zapomenout. Ale já&nbsp;nezapomenu nikdy. Já&nbsp;ne!“</span></p>
          <p class="chunk" data-nb-ref-number="22" data-nb-words="3" data-nb-chars="19"><span class="idea" data-nb-ref-number="22" id="idea22" data-nb-words="3" data-nb-chars="19">„Depak,“ řekl jsem.</span></p>
          <p class="chunk" data-nb-ref-number="23" data-nb-words="23" data-nb-chars="121"><span class="idea" data-nb-ref-number="23" id="idea23" data-nb-words="23" data-nb-chars="121">„Protože když teď zapomenem, za&nbsp;dvacet let tu&nbsp;máme Němce zas. Už&nbsp;se&nbsp;nám to&nbsp;vymstilo jednou. Podruhý už&nbsp;se&nbsp;to&nbsp;nesmí stát.“</span></p>
          <p class="chunk" data-nb-ref-number="24" data-nb-words="3" data-nb-chars="19"><span class="idea" data-nb-ref-number="24" id="idea24" data-nb-words="3" data-nb-chars="19">„Jistě,“ řekl jsem.</span></p>
          <p class="chunk" data-nb-ref-number="25" data-nb-words="23" data-nb-chars="119"><span class="idea" data-nb-ref-number="25" id="idea25" data-nb-words="23" data-nb-chars="119">„Co by&nbsp;tomu řekly naše děti? Ty&nbsp;by&nbsp;nás pěkně pochválily, že&nbsp;sme byli tak hloupí a&nbsp;lehkomyslní a&nbsp;nic jsme se&nbsp;nenaučili.“</span></p>
          <p class="chunk" data-nb-ref-number="26" data-nb-words="13" data-nb-chars="87"><span class="idea" data-nb-ref-number="26" id="idea26" data-nb-words="13" data-nb-chars="87">„Jistě,“ řekl jsem. „Promiňte, milostivá paní, já&nbsp;mám důležitou schůzku, já&nbsp;musim jít.“</span></p>
          <p class="chunk" data-nb-ref-number="27" data-nb-words="5" data-nb-chars="21"><span class="idea" data-nb-ref-number="27" id="idea27" data-nb-words="5" data-nb-chars="21">Baba se&nbsp;na&nbsp;mě&nbsp;usmála.</span></p>
          <p class="chunk" data-nb-ref-number="28" data-nb-words="21" data-nb-chars="129"><span class="idea" data-nb-ref-number="28" id="idea28" data-nb-words="21" data-nb-chars="129">„Aha. Rozumim,“ řekla. „No, já&nbsp;vás nebudu zdržovat, pane Danny, jen běžte. A&nbsp;pozdravujte slečnu Irenku. Ta&nbsp;bude mít taky radost.“</span></p>
          <p class="chunk" data-nb-ref-number="29" data-nb-words="88" data-nb-chars="550"><span class="idea" data-nb-ref-number="29" id="idea29" data-nb-words="88" data-nb-chars="550">„Ano. Děkuji, rukulíbám,“ řekl jsem sladce a&nbsp;dal jsem se&nbsp;do&nbsp;klusu ze&nbsp;schodů. Baba byla vševědoucí. Vyšťárala všechno. Rád bych byl věděl, odkud se&nbsp;to&nbsp;dopátrala, že&nbsp;blbnu za&nbsp;Irenou. Ale bylo to&nbsp;vlastně jednoduché. Irena byla sestřenice Bertíka Moutelíkovýho a&nbsp;Bertík Moutelíků povídal. A&nbsp;paní učitelka Čiháková byla teta Bertíka Moutelíkovýho. A&nbsp;slečna Strnadová učila na&nbsp;obecné škole se&nbsp;slečnou Čihákovou. A&nbsp;slečna Strnadová s&nbsp;nikým nechodila, jenom s&nbsp;matinkou. Tak se&nbsp;to&nbsp;matinka dozvěděla. Bylo to&nbsp;jednoduché. Bylo mi&nbsp;to&nbsp;jedno. Vypadl jsem na&nbsp;ulici.</span></p>
          <p class="chunk" data-nb-ref-number="30" data-nb-words="278" data-nb-chars="1544"><span class="idea" data-nb-ref-number="30" id="idea30" data-nb-words="278" data-nb-chars="1544">Všude bylo plno lidí. Z&nbsp;většiny domů už&nbsp;vlály prapory a&nbsp;svítilo na&nbsp;ně&nbsp;slunce. Proudy lidí se&nbsp;valily ulicí a&nbsp;smály se. Každý se&nbsp;cenil. Udělal jsem pohrdlivý obličej. Blbost, takhle se&nbsp;smát. Takhle blbě šťastně. Ušklibovat se. Ušklibovat se&nbsp;nad Němcema a&nbsp;nad rajchem. Dal jsem si&nbsp;jednu ruku do&nbsp;kapsy a&nbsp;šel jsem pomalu s&nbsp;davem. Kolem mě&nbsp;se&nbsp;valili tatíci a&nbsp;všelijací kluci a&nbsp;každý měl něco v&nbsp;knoflíkové dirce. Z&nbsp;domu vyběhl pan kapelník Petrbok v&nbsp;uniformě a&nbsp;utíkal na&nbsp;náměstí. Měl bílé rukavice a&nbsp;v&nbsp;nich hůl se&nbsp;zlatou koulí na&nbsp;konci. Ten blbec. Ten vůl, co&nbsp;nám vždycky dělal potíže kvůli kapelnické licenci a&nbsp;říkal, že&nbsp;jazz není naše národní česká hudba a&nbsp;že by&nbsp;se&nbsp;měl zakázat. A&nbsp;teď si&nbsp;myslel, že&nbsp;bude s&nbsp;tou svojí pitomou plechovou muzikou vítat Rusáky. Ale my&nbsp;je&nbsp;budeme vítat taky. A&nbsp;bez koncese, to&nbsp;ať&nbsp;si&nbsp;spočítá. Budeme je&nbsp;vítat s&nbsp;prima dixielandem, s&nbsp;chraplavým Vencovým trombíkem a&nbsp;s&nbsp;Bennovou plakavou trubkou. My&nbsp;je&nbsp;uvítáme. A&nbsp;ne pan Petrbok. A&nbsp;my budem hrát v&nbsp;lázních k&nbsp;tanci. A&nbsp;my budem tancovat swing a&nbsp;pořádat lampiónovou slavnost na&nbsp;koupališti. Šel jsem pomalu dál a&nbsp;rozhlížel jsem se. Svítilo slunce a&nbsp;vzduch byl májový a&nbsp;svěží. Před otcovou bankou stál ve&nbsp;stínu průjezdu pan Vladyka, bankovní kolaborant, a&nbsp;klepal se. Byl bledý jako smrt a&nbsp;v&nbsp;knoflíkové dirce měl obrovskou kokardu s&nbsp;všelijakými lípovými lístky a&nbsp;jiným smetím. Jak se&nbsp;strachy klepal, třásla se&nbsp;mu&nbsp;i&nbsp;kokarda. Rozhlížel se&nbsp;poděšeně, ale nikdo si&nbsp;ho&nbsp;nevšímal. Ušklíbl jsem se&nbsp;a&nbsp;přešel jsem kolem něho. Na&nbsp;rohu u&nbsp;Novotných jsem spatřil Pedra Geršvína. Zamířil jsem k&nbsp;němu.</span></p>
          <p class="chunk" data-nb-ref-number="31" data-nb-words="4" data-nb-chars="21"><span class="idea" data-nb-ref-number="31" id="idea31" data-nb-words="4" data-nb-chars="21">„Ahoj,“ řekl jsem mu.</span></p>
          <p class="chunk" data-nb-ref-number="32" data-nb-words="24" data-nb-chars="142"><span class="idea" data-nb-ref-number="32" id="idea32" data-nb-words="24" data-nb-chars="142">„Tě vidim,“ řekl mi&nbsp;a&nbsp;dotkl se&nbsp;dvěma prsty střechy klobouku. Byl opřen o&nbsp;protitankovou překážku, která tam stála, a&nbsp;měl nohy efektně zkřížené.</span></p>
          <p class="chunk" data-nb-ref-number="33" data-nb-words="4" data-nb-chars="20"><span class="idea" data-nb-ref-number="33" id="idea33" data-nb-words="4" data-nb-chars="20">„Tak co?“ řekl jsem.</span></p>
          <p class="chunk" data-nb-ref-number="34" data-nb-words="4" data-nb-chars="22"><span class="idea" data-nb-ref-number="34" id="idea34" data-nb-words="4" data-nb-chars="22">„Patřim na&nbsp;lid,“ řekl.</span></p>
          <p class="chunk" data-nb-ref-number="35" data-nb-words="2" data-nb-chars="14"><span class="idea" data-nb-ref-number="35" id="idea35" data-nb-words="2" data-nb-chars="14">„Nepudeš dál?“</span></p>
          <p class="chunk" data-nb-ref-number="36" data-nb-words="4" data-nb-chars="25"><span class="idea" data-nb-ref-number="36" id="idea36" data-nb-words="4" data-nb-chars="25">„Čkej. Čekám na&nbsp;Harryho.“</span></p>
          <p class="chunk" data-nb-ref-number="37" data-nb-words="3" data-nb-chars="16"><span class="idea" data-nb-ref-number="37" id="idea37" data-nb-words="3" data-nb-chars="16">„Oukej. Kde je?“</span></p>
          <p class="chunk" data-nb-ref-number="38" data-nb-words="3" data-nb-chars="16"><span class="idea" data-nb-ref-number="38" id="idea38" data-nb-words="3" data-nb-chars="16">„Šel pro barvu.“</span></p>
          <p class="chunk" data-nb-ref-number="39" data-nb-words="2" data-nb-chars="8"><span class="idea" data-nb-ref-number="39" id="idea39" data-nb-words="2" data-nb-chars="8">„Na co?“</span></p>
          <p class="chunk" data-nb-ref-number="40" data-nb-words="2" data-nb-chars="15"><span class="idea" data-nb-ref-number="40" id="idea40" data-nb-words="2" data-nb-chars="15">„Budem černit.“</span></p>
          <p class="chunk" data-nb-ref-number="41" data-nb-words="1" data-nb-chars="5"><span class="idea" data-nb-ref-number="41" id="idea41" data-nb-words="1" data-nb-chars="5">„Co?“</span></p>
          <p class="chunk" data-nb-ref-number="42" data-nb-words="1" data-nb-chars="9"><span class="idea" data-nb-ref-number="42" id="idea42" data-nb-words="1" data-nb-chars="9">„Černit.“</span></p>
          <p class="chunk" data-nb-ref-number="43" data-nb-words="2" data-nb-chars="9"><span class="idea" data-nb-ref-number="43" id="idea43" data-nb-words="2" data-nb-chars="9">„Ale co?“</span></p>
          <p class="chunk" data-nb-ref-number="44" data-nb-words="2" data-nb-chars="19"><span class="idea" data-nb-ref-number="44" id="idea44" data-nb-words="2" data-nb-chars="19">„Germánský nápisy.“</span></p>
          <p class="chunk" data-nb-ref-number="45" data-nb-words="9" data-nb-chars="38"><span class="idea" data-nb-ref-number="45" id="idea45" data-nb-words="9" data-nb-chars="38">„Jo tak. To&nbsp;du&nbsp;s&nbsp;váma. De&nbsp;eště někdo?“</span></p>
          <p class="chunk" data-nb-ref-number="46" data-nb-words="6" data-nb-chars="31"><span class="idea" data-nb-ref-number="46" id="idea46" data-nb-words="6" data-nb-chars="31">„Benno s&nbsp;Lexou šli pro štafle.“</span></p>
          <p class="chunk" data-nb-ref-number="47" data-nb-words="3" data-nb-chars="15"><span class="idea" data-nb-ref-number="47" id="idea47" data-nb-words="3" data-nb-chars="15">„A&nbsp;přídou sem?“</span></p>
          <p class="chunk" data-nb-ref-number="48" data-nb-words="1" data-nb-chars="5"><span class="idea" data-nb-ref-number="48" id="idea48" data-nb-words="1" data-nb-chars="5">„Jo.“</span></p>
          <p class="chunk" data-nb-ref-number="49" data-nb-words="6" data-nb-chars="32"><span class="idea" data-nb-ref-number="49" id="idea49" data-nb-words="6" data-nb-chars="32">Odmlčeli jsme se. Pak jsem řekl:</span></p>
          <p class="chunk" data-nb-ref-number="50" data-nb-words="2" data-nb-chars="20"><span class="idea" data-nb-ref-number="50" id="idea50" data-nb-words="2" data-nb-chars="20">„Poslouchals Prahu?“</span></p>
          <p class="chunk" data-nb-ref-number="51" data-nb-words="1" data-nb-chars="5"><span class="idea" data-nb-ref-number="51" id="idea51" data-nb-words="1" data-nb-chars="5">„Jo.“</span></p>
          <p class="chunk" data-nb-ref-number="52" data-nb-words="4" data-nb-chars="19"><span class="idea" data-nb-ref-number="52" id="idea52" data-nb-words="4" data-nb-chars="19">„A&nbsp;cos tomu řikal?“</span></p>
          <p class="chunk" data-nb-ref-number="53" data-nb-words="4" data-nb-chars="18"><span class="idea" data-nb-ref-number="53" id="idea53" data-nb-words="4" data-nb-chars="18">„No je&nbsp;to&nbsp;žrádlo.“</span></p>
          <p class="chunk" data-nb-ref-number="54" data-nb-words="16" data-nb-chars="95"><span class="idea" data-nb-ref-number="54" id="idea54" data-nb-words="16" data-nb-chars="95">„Že? To, čeče, neměli nikde, ani ve&nbsp;Varšavě, ani v&nbsp;Paříži, aby si&nbsp;vysílali revoluci rozhlasem.“</span></p>
          <p class="chunk" data-nb-ref-number="55" data-nb-words="4" data-nb-chars="19"><span class="idea" data-nb-ref-number="55" id="idea55" data-nb-words="4" data-nb-chars="19">„V&nbsp;Paříži to&nbsp;měli.“</span></p>
          <p class="chunk" data-nb-ref-number="56" data-nb-words="5" data-nb-chars="27"><span class="idea" data-nb-ref-number="56" id="idea56" data-nb-words="5" data-nb-chars="27">„Myslíš? Já&nbsp;myslim, že&nbsp;ne.“</span></p>
          <p class="chunk" data-nb-ref-number="57" data-nb-words="3" data-nb-chars="16"><span class="idea" data-nb-ref-number="57" id="idea57" data-nb-words="3" data-nb-chars="16">„Ba jo. Určitě.“</span></p>
          <p class="chunk" data-nb-ref-number="58" data-nb-words="3" data-nb-chars="15"><span class="idea" data-nb-ref-number="58" id="idea58" data-nb-words="3" data-nb-chars="15">„No, já&nbsp;nevim.“</span></p>
          <p class="chunk" data-nb-ref-number="59" data-nb-words="1" data-nb-chars="8"><span class="idea" data-nb-ref-number="59" id="idea59" data-nb-words="1" data-nb-chars="8">„Beton.“</span></p>
          <p class="chunk" data-nb-ref-number="60" data-nb-words="2" data-nb-chars="11"><span class="idea" data-nb-ref-number="60" id="idea60" data-nb-words="2" data-nb-chars="11">„No možná.“</span></p>
          <p class="chunk" data-nb-ref-number="61" data-nb-words="42" data-nb-chars="236"><span class="idea" data-nb-ref-number="61" id="idea61" data-nb-words="42" data-nb-chars="236">Zase jsme chvilku mlčeli. Pedro byl ledově klidný a&nbsp;úsečný. Takový on&nbsp;byl vždycky. Moc toho v&nbsp;hlavě neměl, ale doved to, co&nbsp;tam měl, podávat po&nbsp;tak malých porcích, že&nbsp;mu&nbsp;to&nbsp;vydrželo dýl než klukům, kteří měli kebule přecpané vědomostma.</span></p>
          <p class="chunk" data-nb-ref-number="62" data-nb-words="9" data-nb-chars="53"><span class="idea" data-nb-ref-number="62" id="idea62" data-nb-words="9" data-nb-chars="53">„Poslyš, co&nbsp;myslíš. Bude se&nbsp;tady střílet?“ řekl jsem.</span></p>
          <p class="chunk" data-nb-ref-number="63" data-nb-words="2" data-nb-chars="12"><span class="idea" data-nb-ref-number="63" id="idea63" data-nb-words="2" data-nb-chars="12">„Mám obavy.“</span></p>
          <p class="chunk" data-nb-ref-number="64" data-nb-words="7" data-nb-chars="36"><span class="idea" data-nb-ref-number="64" id="idea64" data-nb-words="7" data-nb-chars="36">„Myslíš, že&nbsp;by&nbsp;se&nbsp;mělo rači počkat?“</span></p>
          <p class="chunk" data-nb-ref-number="65" data-nb-words="1" data-nb-chars="7"><span class="idea" data-nb-ref-number="65" id="idea65" data-nb-words="1" data-nb-chars="7">„Samo.“</span></p>
          <p class="chunk" data-nb-ref-number="66" data-nb-words="15" data-nb-chars="71"><span class="idea" data-nb-ref-number="66" id="idea66" data-nb-words="15" data-nb-chars="71">„Já si&nbsp;taky myslim. Chlapi se&nbsp;do&nbsp;toho ženou jako blázni a&nbsp;bez zbraní&nbsp;–“</span></p>
          <p class="chunk" data-nb-ref-number="67" data-nb-words="11" data-nb-chars="60"><span class="idea" data-nb-ref-number="67" id="idea67" data-nb-words="11" data-nb-chars="60">„Ať se&nbsp;ženou, dyž se&nbsp;jim chce natáhnout péra za&nbsp;komunismus.“</span></p>
          <p class="chunk" data-nb-ref-number="68" data-nb-words="5" data-nb-chars="23"><span class="idea" data-nb-ref-number="68" id="idea68" data-nb-words="5" data-nb-chars="23">„Myslíš, že&nbsp;to&nbsp;je&nbsp;tak?“</span></p>
          <p class="chunk" data-nb-ref-number="69" data-nb-words="2" data-nb-chars="12"><span class="idea" data-nb-ref-number="69" id="idea69" data-nb-words="2" data-nb-chars="12">„No určitě.“</span></p>
          <p class="chunk" data-nb-ref-number="70" data-nb-words="4" data-nb-chars="26"><span class="idea" data-nb-ref-number="70" id="idea70" data-nb-words="4" data-nb-chars="26">„Že tady budou komunisti?“</span></p>
          <p class="chunk" data-nb-ref-number="71" data-nb-words="3" data-nb-chars="14"><span class="idea" data-nb-ref-number="71" id="idea71" data-nb-words="3" data-nb-chars="14">„To je&nbsp;jasný.“</span></p>
          <p class="chunk" data-nb-ref-number="72" data-nb-words="12" data-nb-chars="53"><span class="idea" data-nb-ref-number="72" id="idea72" data-nb-words="12" data-nb-chars="53">„No já&nbsp;nevim. Bylo by&nbsp;to&nbsp;blbý. Ale přece jen Beneš&nbsp;–“</span></p>
          <p class="chunk" data-nb-ref-number="73" data-nb-words="3" data-nb-chars="19"><span class="idea" data-nb-ref-number="73" id="idea73" data-nb-words="3" data-nb-chars="19">„Nemůže nic dělat.“</span></p>
          <p class="chunk" data-nb-ref-number="74" data-nb-words="6" data-nb-chars="34"><span class="idea" data-nb-ref-number="74" id="idea74" data-nb-words="6" data-nb-chars="34">Chvilku jsem mlčel. Pak jsem řekl:</span></p>
          <p class="chunk" data-nb-ref-number="75" data-nb-words="5" data-nb-chars="22"><span class="idea" data-nb-ref-number="75" id="idea75" data-nb-words="5" data-nb-chars="22">„A&nbsp;co budeš dělat ty?“</span></p>
          <p class="chunk" data-nb-ref-number="76" data-nb-words="1" data-nb-chars="5"><span class="idea" data-nb-ref-number="76" id="idea76" data-nb-words="1" data-nb-chars="5">„Já?“</span></p>
          <p class="chunk" data-nb-ref-number="77" data-nb-words="4" data-nb-chars="30"><span class="idea" data-nb-ref-number="77" id="idea77" data-nb-words="4" data-nb-chars="30">„No. Jestli přídou komunisti.“</span></p>
          <p class="chunk" data-nb-ref-number="78" data-nb-words="6" data-nb-chars="28"><span class="idea" data-nb-ref-number="78" id="idea78" data-nb-words="6" data-nb-chars="28">„Kamaráde&nbsp;– ale mezi náma&nbsp;–“</span></p>
          <p class="chunk" data-nb-ref-number="79" data-nb-words="1" data-nb-chars="7"><span class="idea" data-nb-ref-number="79" id="idea79" data-nb-words="1" data-nb-chars="7">„Samo.“</span></p>
          <p class="chunk" data-nb-ref-number="80" data-nb-words="6" data-nb-chars="31"><span class="idea" data-nb-ref-number="80" id="idea80" data-nb-words="6" data-nb-chars="31">Pedro se&nbsp;na&nbsp;mě&nbsp;pátravě zadíval.</span></p>
          <p class="chunk" data-nb-ref-number="81" data-nb-words="12" data-nb-chars="71"><span class="idea" data-nb-ref-number="81" id="idea81" data-nb-words="12" data-nb-chars="71">„Jakmile se&nbsp;vyčistěj silnice,“ povídal, „sednu na&nbsp;cyklón a&nbsp;sem v&nbsp;tahu.“</span></p>
          <p class="chunk" data-nb-ref-number="82" data-nb-words="3" data-nb-chars="16"><span class="idea" data-nb-ref-number="82" id="idea82" data-nb-words="3" data-nb-chars="16">„A&nbsp;kam pojedeš?“</span></p>
          <p class="chunk" data-nb-ref-number="83" data-nb-words="3" data-nb-chars="19"><span class="idea" data-nb-ref-number="83" id="idea83" data-nb-words="3" data-nb-chars="19">„K&nbsp;Američanům, ne?“</span></p>
          <p class="chunk" data-nb-ref-number="84" data-nb-words="11" data-nb-chars="59"><span class="idea" data-nb-ref-number="84" id="idea84" data-nb-words="11" data-nb-chars="59">„No jo,“ řekl jsem. „To máš pravdu. Vono to&nbsp;bude nejlepší.“</span></p>
          <p class="chunk" data-nb-ref-number="85" data-nb-words="29" data-nb-chars="158"><span class="idea" data-nb-ref-number="85" id="idea85" data-nb-words="29" data-nb-chars="158">„Vás Bůch, páscí,“ ozvalo se&nbsp;za&nbsp;náma. Byl to&nbsp;Harýk. Měl na&nbsp;sobě drogistický plášť, v&nbsp;jedné ruce držel plechovku s&nbsp;barvou, v&nbsp;druhé malířskou štětku a&nbsp;zubil se.</span></p>
          <p class="chunk" data-nb-ref-number="86" data-nb-words="8" data-nb-chars="48"><span class="idea" data-nb-ref-number="86" id="idea86" data-nb-words="8" data-nb-chars="48">„Ahoj,“ řekl jsem. „Tak gratuluju ti&nbsp;k&nbsp;svobodě.“</span></p>
          <p class="chunk" data-nb-ref-number="87" data-nb-words="8" data-nb-chars="41"><span class="idea" data-nb-ref-number="87" id="idea87" data-nb-words="8" data-nb-chars="41">„Já tobě taky, já&nbsp;tobě taky,“ řekl Harýk.</span></p>
          <p class="chunk" data-nb-ref-number="88" data-nb-words="5" data-nb-chars="36"><span class="idea" data-nb-ref-number="88" id="idea88" data-nb-words="5" data-nb-chars="36">„Páni, viděli ste starýho Petrboka?“</span></p>
          <p class="chunk" data-nb-ref-number="89" data-nb-words="6" data-nb-chars="30"><span class="idea" data-nb-ref-number="89" id="idea89" data-nb-words="6" data-nb-chars="30">„No. S&nbsp;rukavičkama a&nbsp;s&nbsp;koulí.“</span></p>
          <p class="chunk" data-nb-ref-number="90" data-nb-words="13" data-nb-chars="78"><span class="idea" data-nb-ref-number="90" id="idea90" data-nb-words="13" data-nb-chars="78">„Ten měl ránu, páni. A&nbsp;počkejte, až&nbsp;vodpoledne vyrukuje s&nbsp;kutálkou k&nbsp;celnici.“</span></p>
          <p class="chunk" data-nb-ref-number="91" data-nb-words="19" data-nb-chars="92"><span class="idea" data-nb-ref-number="91" id="idea91" data-nb-words="19" data-nb-chars="92">„Moh by. Aspoň by&nbsp;se&nbsp;tam moh do&nbsp;něčeho připlíst a&nbsp;my bysme se&nbsp;ho&nbsp;lacino zbavili.“ řekl jsem.</span></p>
          <p class="chunk" data-nb-ref-number="92" data-nb-words="11" data-nb-chars="68"><span class="idea" data-nb-ref-number="92" id="idea92" data-nb-words="11" data-nb-chars="68">„Fakt,“ řekl Harýk. „Jenže bysme museli místo něj hrát na&nbsp;funusech.“</span></p>
          <p class="chunk" data-nb-ref-number="93" data-nb-words="3" data-nb-chars="16"><span class="idea" data-nb-ref-number="93" id="idea93" data-nb-words="3" data-nb-chars="16">Pedro se&nbsp;zasmál.</span></p>
          <p class="chunk" data-nb-ref-number="94" data-nb-words="15" data-nb-chars="81"><span class="idea" data-nb-ref-number="94" id="idea94" data-nb-words="15" data-nb-chars="81">„Jo. Tady se&nbsp;už&nbsp;slaví vítězství a&nbsp;svoboda a&nbsp;zapomněli, že&nbsp;tu&nbsp;eště nebyla fronta.“</span></p>
          <p class="chunk" data-nb-ref-number="95" data-nb-words="6" data-nb-chars="36"><span class="idea" data-nb-ref-number="95" id="idea95" data-nb-words="6" data-nb-chars="36">„Myslíš, že&nbsp;sem doleze?“ řekl Harýk.</span></p>
          <p class="chunk" data-nb-ref-number="96" data-nb-words="6" data-nb-chars="28"><span class="idea" data-nb-ref-number="96" id="idea96" data-nb-words="6" data-nb-chars="28">„A&nbsp;ty myslíš, že&nbsp;se&nbsp;vypaří?“</span></p>
          <p class="chunk" data-nb-ref-number="97" data-nb-words="10" data-nb-chars="54"><span class="idea" data-nb-ref-number="97" id="idea97" data-nb-words="10" data-nb-chars="54">„No třeba je&nbsp;zajmou Rusáci dřív, než se&nbsp;sem dostanou.“</span></p>
          <p class="chunk" data-nb-ref-number="98" data-nb-words="3" data-nb-chars="14"><span class="idea" data-nb-ref-number="98" id="idea98" data-nb-words="3" data-nb-chars="14">„To se&nbsp;netěš.“</span></p>
          <p class="chunk" data-nb-ref-number="99" data-nb-words="1" data-nb-chars="7"><span class="idea" data-nb-ref-number="99" id="idea99" data-nb-words="1" data-nb-chars="7">„Proč?“</span></p>
          <p class="chunk" data-nb-ref-number="100" data-nb-words="6" data-nb-chars="45"><span class="idea" data-nb-ref-number="100" id="idea100" data-nb-words="6" data-nb-chars="45">„Protože Germáni prchaj expres k&nbsp;Američanům.“</span></p>
          <p class="chunk" data-nb-ref-number="101" data-nb-words="44" data-nb-chars="239"><span class="idea" data-nb-ref-number="101" id="idea101" data-nb-words="44" data-nb-chars="239">„Leda to,“ řekl Harýk. Zmlkli jsme a&nbsp;zahleděli jsme se&nbsp;do&nbsp;davu. Z&nbsp;průjezdu Lidobia se&nbsp;vynořil Lexa s&nbsp;Bennem. Nesli pod paždí štafle. Lexa byl v&nbsp;normálních šatech, ale Benno měl na&nbsp;sobě bílý plášť a&nbsp;papírový kornout na&nbsp;hlavě. Zamířil k&nbsp;nám.</span></p>
          <p class="chunk" data-nb-ref-number="102" data-nb-words="7" data-nb-chars="34"><span class="idea" data-nb-ref-number="102" id="idea102" data-nb-words="7" data-nb-chars="34">„To je&nbsp;dost, že&nbsp;dete,“ řekl Harýk.</span></p>
          <p class="chunk" data-nb-ref-number="103" data-nb-words="12" data-nb-chars="77"><span class="idea" data-nb-ref-number="103" id="idea103" data-nb-words="12" data-nb-chars="77">„Starej Matějka nám ho&nbsp;nechtěl pučit. Abysme ho&nbsp;prej nepoškodili,“ řekl Lexa.</span></p>
          <p class="chunk" data-nb-ref-number="104" data-nb-words="22" data-nb-chars="125"><span class="idea" data-nb-ref-number="104" id="idea104" data-nb-words="22" data-nb-chars="125">„Tak dem, chlapi. Ať&nbsp;něco uděláme,“ řekl Benno. Podíval jsem se&nbsp;na&nbsp;něho. Nevypadal, že&nbsp;by&nbsp;měl strach. Přistoupil jsem k&nbsp;němu.</span></p>
          <p class="chunk" data-nb-ref-number="105" data-nb-words="4" data-nb-chars="20"><span class="idea" data-nb-ref-number="105" id="idea105" data-nb-words="4" data-nb-chars="20">„Tak co,“ řekl jsem.</span></p>
          <p class="chunk" data-nb-ref-number="106" data-nb-words="1" data-nb-chars="5"><span class="idea" data-nb-ref-number="106" id="idea106" data-nb-words="1" data-nb-chars="5">„Co?“</span></p>
          <p class="chunk" data-nb-ref-number="107" data-nb-words="3" data-nb-chars="17"><span class="idea" data-nb-ref-number="107" id="idea107" data-nb-words="3" data-nb-chars="17">„Jak ses vyspal?“</span></p>
          <p class="chunk" data-nb-ref-number="108" data-nb-words="5" data-nb-chars="29"><span class="idea" data-nb-ref-number="108" id="idea108" data-nb-words="5" data-nb-chars="29">„Elegantně,“ řekl. „A&nbsp;co ty?“</span></p>
          <p class="chunk" data-nb-ref-number="109" data-nb-words="8" data-nb-chars="38"><span class="idea" data-nb-ref-number="109" id="idea109" data-nb-words="8" data-nb-chars="38">„No já&nbsp;taky. De&nbsp;to&nbsp;docela hladce, co?“</span></p>
          <p class="chunk" data-nb-ref-number="110" data-nb-words="8" data-nb-chars="40"><span class="idea" data-nb-ref-number="110" id="idea110" data-nb-words="8" data-nb-chars="40">„Jen počkej. Náš fotr už&nbsp;je&nbsp;na&nbsp;radnici.“</span></p>
          <p class="chunk" data-nb-ref-number="111" data-nb-words="22" data-nb-chars="149"><span class="idea" data-nb-ref-number="111" id="idea111" data-nb-words="22" data-nb-chars="149">„Jo,“ řekl Lexa. „A&nbsp;starej Čemelík taky. Prej v&nbsp;poledne vyhlásej samostatnej kosteleckej stát a&nbsp;zvolej Sabatu prezidentem a&nbsp;vypověděj válku Německu.“</span></p>
          <p class="chunk" data-nb-ref-number="112" data-nb-words="6" data-nb-chars="43"><span class="idea" data-nb-ref-number="112" id="idea112" data-nb-words="6" data-nb-chars="43">„Nebo vyhlásej neutralitu, ne?“ řekl Harýk.</span></p>
          <p class="chunk" data-nb-ref-number="113" data-nb-words="2" data-nb-chars="13"><span class="idea" data-nb-ref-number="113" id="idea113" data-nb-words="2" data-nb-chars="13">„Taky možný.“</span></p>
          <p class="chunk" data-nb-ref-number="114" data-nb-words="5" data-nb-chars="29"><span class="idea" data-nb-ref-number="114" id="idea114" data-nb-words="5" data-nb-chars="29">„Tak dem, sakra,“ řekl Benno.</span></p>
          <p class="chunk" data-nb-ref-number="115" data-nb-words="3" data-nb-chars="18"><span class="idea" data-nb-ref-number="115" id="idea115" data-nb-words="3" data-nb-chars="18">„Dem,“ řekl Harýk.</span></p>
          <p class="chunk" data-nb-ref-number="116" data-nb-words="6" data-nb-chars="34"><span class="idea" data-nb-ref-number="116" id="idea116" data-nb-words="6" data-nb-chars="34">„Kam dem nejdřív?“ zeptal jsem se.</span></p>
          <p class="chunk" data-nb-ref-number="117" data-nb-words="22" data-nb-chars="107"><span class="idea" data-nb-ref-number="117" id="idea117" data-nb-words="22" data-nb-chars="107">„Nejdřív dem k&nbsp;nám do&nbsp;kšeftu,“ řekl Benno. Hnuli jsme se. Lidi se&nbsp;za&nbsp;náma dívali a&nbsp;někteří se&nbsp;na&nbsp;nás smáli.</span></p>
          <p class="chunk" data-nb-ref-number="118" data-nb-words="11" data-nb-chars="67"><span class="idea" data-nb-ref-number="118" id="idea118" data-nb-words="11" data-nb-chars="67">„Tak jen do&nbsp;toho, chlapci,“ řekl nějaký děda. „Zamažte to&nbsp;všechno.“</span></p>
          <p class="chunk" data-nb-ref-number="119" data-nb-words="4" data-nb-chars="26"><span class="idea" data-nb-ref-number="119" id="idea119" data-nb-words="4" data-nb-chars="26">„Jo, zamažem,“ řekl Harýk.</span></p>
          <p class="chunk" data-nb-ref-number="120" data-nb-words="4" data-nb-chars="29"><span class="idea" data-nb-ref-number="120" id="idea120" data-nb-words="4" data-nb-chars="29">„Celou minulost,“ řekl Pedro.</span></p>
          <p class="chunk" data-nb-ref-number="121" data-nb-words="145" data-nb-chars="847"><span class="idea" data-nb-ref-number="121" id="idea121" data-nb-words="145" data-nb-chars="847">„A&nbsp;utrpení,“ řekl Harýk. Děda se&nbsp;na&nbsp;nás podíval a&nbsp;bylo vidět, že&nbsp;neví, na&nbsp;čem je. Ale my&nbsp;jsme šli dál. Lidi se&nbsp;pořád valili, jednou stranou ulice k&nbsp;náměstí a&nbsp;druhou od&nbsp;náměstí. Všude vlály vlajky. Pan Kodet strkal zrovna do&nbsp;výkladu Benešovu bustu a&nbsp;jeho paní dělala pozadí. Mačkala záhyby na&nbsp;československé vlajce a&nbsp;prohlížela si&nbsp;je&nbsp;z&nbsp;dálky. Vedle u&nbsp;Šubrtů měli ve&nbsp;výkladě šest vlajek. Všechny Spojence. I&nbsp;čínskou. Šli jsme dál. Před obchodním domem U&nbsp;Města Londýna stál pan Moutelík a&nbsp;stříhal trikoloru. Tlačil se&nbsp;kolem něj hustý dav, hlavně kluci, a&nbsp;škemrali. „Pane Moutelík, mně taky!“ Pan Moutelík to&nbsp;stříhal zdarma. Byl, pane, velkomyslný. Protože byl, pane, vlastenec. A&nbsp;měl, pane, největší kšeft v&nbsp;Kostelci. Jeho úplně holá hlava se&nbsp;leskla ve&nbsp;slunci. Když jsme došli k&nbsp;němu, právě dostříhal poslední kousek. Zvedl ruce do&nbsp;vzduchu a&nbsp;zavolal:</span></p>
          <p class="chunk" data-nb-ref-number="122" data-nb-words="8" data-nb-chars="45"><span class="idea" data-nb-ref-number="122" id="idea122" data-nb-words="8" data-nb-chars="45">„Už nemám! Netlačte se! Vidíte, že&nbsp;už&nbsp;nemám.“</span></p>
          <p class="chunk" data-nb-ref-number="123" data-nb-words="3" data-nb-chars="18"><span class="idea" data-nb-ref-number="123" id="idea123" data-nb-words="3" data-nb-chars="18">Harýk se&nbsp;zastavil.</span></p>
          <p class="chunk" data-nb-ref-number="124" data-nb-words="5" data-nb-chars="35"><span class="idea" data-nb-ref-number="124" id="idea124" data-nb-words="5" data-nb-chars="35">„Pane Moutelík, máme vás začernit?“</span></p>
          <p class="chunk" data-nb-ref-number="125" data-nb-words="2" data-nb-chars="16"><span class="idea" data-nb-ref-number="125" id="idea125" data-nb-words="2" data-nb-chars="16">„Cože, Harýčku?“</span></p>
          <p class="chunk" data-nb-ref-number="126" data-nb-words="5" data-nb-chars="33"><span class="idea" data-nb-ref-number="126" id="idea126" data-nb-words="5" data-nb-chars="33">„Jestli vám máme začernit firmu?“</span></p>
          <p class="chunk" data-nb-ref-number="127" data-nb-words="15" data-nb-chars="85"><span class="idea" data-nb-ref-number="127" id="idea127" data-nb-words="15" data-nb-chars="85">„Ach tak! To&nbsp;poťte, mládenci,“ řekl pan Moutelík. „To poťte. Za&nbsp;to&nbsp;vám budu vděčnej.“</span></p>
          <p class="chunk" data-nb-ref-number="128" data-nb-words="11" data-nb-chars="71"><span class="idea" data-nb-ref-number="128" id="idea128" data-nb-words="11" data-nb-chars="71">Lexa s&nbsp;Bennem roztáhli štafle před vchodem. Harýk vylezl pomalu nahoru.</span></p>
          <p class="chunk" data-nb-ref-number="129" data-nb-words="8" data-nb-chars="63"><span class="idea" data-nb-ref-number="129" id="idea129" data-nb-words="8" data-nb-chars="63">„Opatrně,“ řekl pan Moutelík. „Abyste nepoškodili českej text.“</span></p>
          <p class="chunk" data-nb-ref-number="130" data-nb-words="9" data-nb-chars="66"><span class="idea" data-nb-ref-number="130" id="idea130" data-nb-words="9" data-nb-chars="66">„Bestarosti,“ řekl Harýk a&nbsp;začal odborně začerňovat německý nápis.</span></p>
          <p class="chunk" data-nb-ref-number="131" data-nb-words="31" data-nb-chars="171"><span class="idea" data-nb-ref-number="131" id="idea131" data-nb-words="31" data-nb-chars="171">„Opatrně,“ řekl pan Moutelík a&nbsp;díval se&nbsp;na&nbsp;něj nahoru. Harýk natíral s&nbsp;klidem. Ale najednou se&nbsp;z&nbsp;černého nátěru odlípl úzký pramínek a&nbsp;stekl po&nbsp;firmě dolů přes český text.</span></p>
          <p class="chunk" data-nb-ref-number="132" data-nb-words="7" data-nb-chars="49"><span class="idea" data-nb-ref-number="132" id="idea132" data-nb-words="7" data-nb-chars="49">„Pozor!“ vykřikl pan Moutelík. „Utři to, Harýku!“</span></p>
          <p class="chunk" data-nb-ref-number="133" data-nb-words="4" data-nb-chars="24"><span class="idea" data-nb-ref-number="133" id="idea133" data-nb-words="4" data-nb-chars="24">„Nemám čim,“ řekl Harýk.</span></p>
          <p class="chunk" data-nb-ref-number="134" data-nb-words="8" data-nb-chars="60"><span class="idea" data-nb-ref-number="134" id="idea134" data-nb-words="8" data-nb-chars="60">„Počkej,“ zavolal pan Moutelík. „Růžo! Rychle! Přines hadr!“</span></p>
          <p class="chunk" data-nb-ref-number="135" data-nb-words="41" data-nb-chars="237"><span class="idea" data-nb-ref-number="135" id="idea135" data-nb-words="41" data-nb-chars="237">„Ano, pane šéf,“ řekla Růža, vyjeveně se&nbsp;podívala nahoru a&nbsp;zmizela v&nbsp;krámě. Harýk seděl na&nbsp;štaflích a&nbsp;nedělal nic. Čekali jsme. Růža nepřicházela. Harýk si&nbsp;přendal štětec do&nbsp;druhé ruky a&nbsp;pokusil se&nbsp;setřít to&nbsp;rukou. Ale jenom to&nbsp;rozmazal.</span></p>
          <p class="chunk" data-nb-ref-number="136" data-nb-words="41" data-nb-chars="248"><span class="idea" data-nb-ref-number="136" id="idea136" data-nb-words="41" data-nb-chars="248">„Pozor! Ne! To&nbsp;ne!“ zvolal pan Moutelík. „Už de. Růžo! Rychle!“ Růža přiběhla s&nbsp;hadrem a&nbsp;podala ho&nbsp;nahoru Harýkovi. Harýk sebral hadr a&nbsp;rozmazal to. Český nápis i&nbsp;monstrózní autogram pana Moutelíka se&nbsp;zahalil do&nbsp;šedivé mlhy. Pan Moutelík zesmutněl.</span></p>
          <p class="chunk" data-nb-ref-number="137" data-nb-words="3" data-nb-chars="24"><span class="idea" data-nb-ref-number="137" id="idea137" data-nb-words="3" data-nb-chars="24">„Počkej, Harýčku,“ řekl.</span></p>
          <p class="chunk" data-nb-ref-number="138" data-nb-words="4" data-nb-chars="23"><span class="idea" data-nb-ref-number="138" id="idea138" data-nb-words="4" data-nb-chars="23">„Nejde to,“ řekl Harýk.</span></p>
          <p class="chunk" data-nb-ref-number="139" data-nb-words="2" data-nb-chars="10"><span class="idea" data-nb-ref-number="139" id="idea139" data-nb-words="2" data-nb-chars="10">„Nech to.“</span></p>
          <p class="chunk" data-nb-ref-number="140" data-nb-words="7" data-nb-chars="40"><span class="idea" data-nb-ref-number="140" id="idea140" data-nb-words="7" data-nb-chars="40">Ale Harýk dál rozmazával barvu na&nbsp;desce.</span></p>
          <p class="chunk" data-nb-ref-number="141" data-nb-words="16" data-nb-chars="104"><span class="idea" data-nb-ref-number="141" id="idea141" data-nb-words="16" data-nb-chars="104">„Nech to,“ řekl pan Moutelík hrdinsky. „Stejně musim dát namalovat novou firmu. Tohle je&nbsp;jenom nouzové.“</span></p>
          <p class="chunk" data-nb-ref-number="142" data-nb-words="10" data-nb-chars="56"><span class="idea" data-nb-ref-number="142" id="idea142" data-nb-words="10" data-nb-chars="56">„Jistě,“ řekl jsem. „Tohle je&nbsp;spíš jako symbol, že&nbsp;ano?“</span></p>
          <p class="chunk" data-nb-ref-number="143" data-nb-words="10" data-nb-chars="68"><span class="idea" data-nb-ref-number="143" id="idea143" data-nb-words="10" data-nb-chars="68">„Ano, správně, Danny,“ řekl pan Moutelík. „Symbol té&nbsp;zlé minulosti.“</span></p>
          <p class="chunk" data-nb-ref-number="144" data-nb-words="10" data-nb-chars="49"><span class="idea" data-nb-ref-number="144" id="idea144" data-nb-words="10" data-nb-chars="49">Harýk slezl se&nbsp;štaflí a&nbsp;Benno s&nbsp;Lexou je&nbsp;popadli.</span></p>
          <p class="chunk" data-nb-ref-number="145" data-nb-words="8" data-nb-chars="49"><span class="idea" data-nb-ref-number="145" id="idea145" data-nb-words="8" data-nb-chars="49">„Tak,“ řekl Harýk. „Nezlobte se, pane Moutelík&nbsp;–“</span></p>
          <p class="chunk" data-nb-ref-number="146" data-nb-words="4" data-nb-chars="28"><span class="idea" data-nb-ref-number="146" id="idea146" data-nb-words="4" data-nb-chars="28">Pan Moutelík zamával rukama.</span></p>
          <p class="chunk" data-nb-ref-number="147" data-nb-words="13" data-nb-chars="75"><span class="idea" data-nb-ref-number="147" id="idea147" data-nb-words="13" data-nb-chars="75">„Ale prosim tě. Co&nbsp;bych. V&nbsp;takovýhle chvíli! Děkuju vám, hoši. Děkuju vám.“</span></p>
          <p class="chunk" data-nb-ref-number="148" data-nb-words="28" data-nb-chars="153"><span class="idea" data-nb-ref-number="148" id="idea148" data-nb-words="28" data-nb-chars="153">„Neni zač,“ řekl Harýk. Pozdravili jsme a&nbsp;odlepili jsme se&nbsp;od&nbsp;Londýna. Harýk šel rychle napřed. Když jsme byli z&nbsp;doslechu, Harýk se&nbsp;k&nbsp;nám obrátil a&nbsp;řekl:</span></p>
          <p class="chunk" data-nb-ref-number="149" data-nb-words="6" data-nb-chars="29"><span class="idea" data-nb-ref-number="149" id="idea149" data-nb-words="6" data-nb-chars="29">„Páni, to&nbsp;se&nbsp;mi&nbsp;povedlo, ne?“</span></p>
          <p class="chunk" data-nb-ref-number="150" data-nb-words="5" data-nb-chars="25"><span class="idea" data-nb-ref-number="150" id="idea150" data-nb-words="5" data-nb-chars="25">„To ti&nbsp;řeknu,“ řekl Lexa.</span></p>
          <p class="chunk" data-nb-ref-number="151" data-nb-words="12" data-nb-chars="63"><span class="idea" data-nb-ref-number="151" id="idea151" data-nb-words="12" data-nb-chars="63">„Počkej, von ti&nbsp;eště pošle účet za&nbsp;tu&nbsp;novou firmu,“ řekl Benno.</span></p>
          <p class="chunk" data-nb-ref-number="152" data-nb-words="118" data-nb-chars="698"><span class="idea" data-nb-ref-number="152" id="idea152" data-nb-words="118" data-nb-chars="698">„Možný,“ řekl Harýk a&nbsp;obrátili jsme se. Pokračovali jsme v&nbsp;chůzi k&nbsp;náměstí. Šel jsem vedle Pedra a&nbsp;před náma šel Benno s&nbsp;Lexou a&nbsp;nesli štafle. Náměstí vypadalo jako mraveniště. Lidi chodili ve&nbsp;svátečních šatech, jedni proti druhým, a&nbsp;dělali, že&nbsp;jsou veselí. Někteří byli veselí. Ale hodně jich nebylo veselých. Aspoň ještě teď ne&nbsp;docela veselých. Ještě nebylo po&nbsp;všem. Všechno ještě nebylo na&nbsp;beton a&nbsp;bůhví, jak to&nbsp;všechno bude. Z&nbsp;východu jeli Rusáci. Ale veselé dělali všichni. Z&nbsp;jedné kostelní věže už&nbsp;visela nemožně dlouhá vlajka jako červenobílá nudle a&nbsp;z&nbsp;druhé ji&nbsp;právě spouštěli. Vysunovali ji&nbsp;z&nbsp;okna od&nbsp;zvonu jako kotevní lano. Byla to&nbsp;žlutobílá vlajka. Nějaký strejc vedle mně se&nbsp;rozkřičel:</span></p>
          <p class="chunk" data-nb-ref-number="153" data-nb-words="8" data-nb-chars="60"><span class="idea" data-nb-ref-number="153" id="idea153" data-nb-words="8" data-nb-chars="60">„Ať žije Československá republika! Ať&nbsp;žije prezident Beneš!“</span></p>
          <p class="chunk" data-nb-ref-number="154" data-nb-words="12" data-nb-chars="80"><span class="idea" data-nb-ref-number="154" id="idea154" data-nb-words="12" data-nb-chars="80">Vypadal ožrale. Když začli z&nbsp;kostela spouštět tu&nbsp;žluto-bílou vlajku, zarazil se.</span></p>
          <p class="chunk" data-nb-ref-number="155" data-nb-words="14" data-nb-chars="62"><span class="idea" data-nb-ref-number="155" id="idea155" data-nb-words="14" data-nb-chars="62">„Co to?“ řekl sám k&nbsp;sobě. Naklonil jsem se&nbsp;k&nbsp;němu a&nbsp;řekl jsem:</span></p>
          <p class="chunk" data-nb-ref-number="156" data-nb-words="2" data-nb-chars="18"><span class="idea" data-nb-ref-number="156" id="idea156" data-nb-words="2" data-nb-chars="18">„Papežská vlajka.“</span></p>
          <p class="chunk" data-nb-ref-number="157" data-nb-words="11" data-nb-chars="59"><span class="idea" data-nb-ref-number="157" id="idea157" data-nb-words="11" data-nb-chars="59">„Todle?“ řekl a&nbsp;obrátil se&nbsp;ke&nbsp;mně. „Tak todle je&nbsp;papežská?“</span></p>
          <p class="chunk" data-nb-ref-number="158" data-nb-words="1" data-nb-chars="6"><span class="idea" data-nb-ref-number="158" id="idea158" data-nb-words="1" data-nb-chars="6">„Ano.“</span></p>
          <p class="chunk" data-nb-ref-number="159" data-nb-words="4" data-nb-chars="25"><span class="idea" data-nb-ref-number="159" id="idea159" data-nb-words="4" data-nb-chars="25">Strejc začal zase křičet:</span></p>
          <p class="chunk" data-nb-ref-number="160" data-nb-words="10" data-nb-chars="65"><span class="idea" data-nb-ref-number="160" id="idea160" data-nb-words="10" data-nb-chars="65">„Ať žije papež! Ať&nbsp;žije Pámbů! Ať&nbsp;žije Republika československá!“</span></p>
          <p class="chunk" data-nb-ref-number="161" data-nb-words="180" data-nb-chars="1089"><span class="idea" data-nb-ref-number="161" id="idea161" data-nb-words="180" data-nb-chars="1089">Klestili jsme si&nbsp;cestu davem přes náměstí. Najednou v&nbsp;davu zašumělo. Ozvalo se&nbsp;volání, bylo dost nesmělé, ale mělo to&nbsp;být přece jen volání slávy. Pohlédl jsem vzhůru a&nbsp;spatřil jsem, jak ze&nbsp;zámecké věže vlaje majestátně veliký prápor. Československý prápor. Svítilo na&nbsp;něj slunce, kopule zámku byla jasně červená a&nbsp;zámecký kopec byl plný šeříku. Byl to&nbsp;obrázek jak z&nbsp;bonboniéry. Moc vlastenecký. A&nbsp;bude! Pana Leitnera to&nbsp;určitě inspiruje. Určitě to&nbsp;pan Leitner namaluje. Přidá k&nbsp;tomu sokoly a&nbsp;družičky a&nbsp;národní kroje a&nbsp;Mistra Aloisa Jiráska do&nbsp;rohu. Ne. Mistra Aloisa Jiráska do&nbsp;jednoho rohu a&nbsp;Boženu Němcovou do&nbsp;druhého. Ale ne. Do&nbsp;levého horního rohu prezidenta Masaryka, do&nbsp;pravého prezidenta Beneše a&nbsp;dolů Mistra Aloisa Jiráska a&nbsp;Boženu Němcovou a&nbsp;pak to&nbsp;vystaví za&nbsp;výkladem. A&nbsp;pan Macháček otiskne reprodukci ve&nbsp;svojí Historii kostelecké revoluce. Ano. Tak to&nbsp;bude. Všechno bude zpracováno, všechno bude zachyceno. Slovem i&nbsp;obrazem. Revoluce je&nbsp;v&nbsp;dobrých rukou. U&nbsp;nás je&nbsp;v&nbsp;dobrých rukou. Najednou se&nbsp;dav za&nbsp;námi nějak zachechtal. Ohlédl jsem se. Lidi se&nbsp;tlačili dozadu a&nbsp;volali Pozor!</span></p>
          <p class="chunk" data-nb-ref-number="162" data-nb-words="13" data-nb-chars="66"><span class="idea" data-nb-ref-number="162" id="idea162" data-nb-words="13" data-nb-chars="66">„Co je?“ zeptal se&nbsp;Harýk. V&nbsp;přední řadě se&nbsp;někdo otočil a&nbsp;zavolal:</span></p>
          <p class="chunk" data-nb-ref-number="163" data-nb-words="4" data-nb-chars="32"><span class="idea" data-nb-ref-number="163" id="idea163" data-nb-words="4" data-nb-chars="32">„Pozor! Budou shazovat Hitlera!“</span></p>
          <p class="chunk" data-nb-ref-number="164" data-nb-words="83" data-nb-chars="508"><span class="idea" data-nb-ref-number="164" id="idea164" data-nb-words="83" data-nb-chars="508">Pochopil jsem. Stáli jsme před radnicí na&nbsp;betonové estrádě, kde bývaly koncerty městské hudby a&nbsp;projevy. Pohlédl jsem vzhůru. Věž radnice byla hrozně vysoká a&nbsp;hořejšek vypadal zezdola hrozně miniaturně. Z&nbsp;malinké kopulky se&nbsp;vykláněl chlap a&nbsp;něco držel v&nbsp;ruce. Ukazoval to&nbsp;davu dole. Byla to&nbsp;bronzová Hitlerova busta z&nbsp;radniční haly a&nbsp;odráželo se&nbsp;od&nbsp;ní&nbsp;slunce. Tak hop, křičel někdo, hopla, a&nbsp;lidi se&nbsp;začali smát. Pak na&nbsp;volné prostranství vyběhl natěrač Petráček z&nbsp;Mesršmitky, zamával rukama a&nbsp;zástup ztichl.</span></p>
          <p class="chunk" data-nb-ref-number="165" data-nb-words="7" data-nb-chars="49"><span class="idea" data-nb-ref-number="165" id="idea165" data-nb-words="7" data-nb-chars="49">„Počkejte,“ řekl Petráček. „Udáme si&nbsp;tempo. Héj!“</span></p>
          <p class="chunk" data-nb-ref-number="166" data-nb-words="116" data-nb-chars="644"><span class="idea" data-nb-ref-number="166" id="idea166" data-nb-words="116" data-nb-chars="644">Zástup pochopil. Zvedlo se&nbsp;z&nbsp;něho dlouhé a&nbsp;táhlé a&nbsp;protahované héééj. Muž s&nbsp;bustou nahoře taky pochopil. Zvedl bustu v&nbsp;obou rukách co&nbsp;nejdál od&nbsp;zábradlí a&nbsp;čekal. Dav zvedal a&nbsp;sílil to&nbsp;héééj. Petráček se&nbsp;odklidil. Potom někdo začal Rup! a&nbsp;ve vteřině se&nbsp;ozvalo hromové Rup! a&nbsp;v&nbsp;tom okamžiku muž na&nbsp;věži pustil bustu. Letěla svěžím vzduchem dolu a&nbsp;třpytila se&nbsp;ve&nbsp;slunci. Bylo úplné ticho. Busta se&nbsp;rychle blížila k&nbsp;zemi, dopadla na&nbsp;beton jako hrnec a&nbsp;rozbila se. Nebyla z&nbsp;bronzu, ale z&nbsp;nějakého erzacmateriálu. Lidi propukli v&nbsp;jásot. Zahlédl jsem ještě špičku Hitlerova nosu s&nbsp;knírkem a&nbsp;pak už&nbsp;nic, protože se&nbsp;dav vrhl na&nbsp;střepiny a&nbsp;rozdupával je.</span></p>
          <p class="chunk" data-nb-ref-number="167" data-nb-words="82" data-nb-chars="482"><span class="idea" data-nb-ref-number="167" id="idea167" data-nb-words="82" data-nb-chars="482">„Tak dem, chlapi. Musíme začernit náš kšeft,“ řekl Benno. Hnuli jsme se. Vlajka na&nbsp;zámku pořád vlála a&nbsp;pleskala na&nbsp;slunci. Vzpomněl jsem si&nbsp;na&nbsp;královnu wirtemberskou, ale musel jsem se&nbsp;prodírat davem. Co&nbsp;asi dělá královna wirtemberská? Asi má&nbsp;strach. Prodírali jsme se&nbsp;přes náměstí a&nbsp;celkem to&nbsp;vypadalo, že&nbsp;už&nbsp;je&nbsp;po&nbsp;všem. Už&nbsp;mě&nbsp;to&nbsp;nebavilo. Před Mánesovic kšeftem jsme se&nbsp;zastavili. Benno postavil štafle a&nbsp;vylezl na&nbsp;ně. Vypadal jako nafouklý bílý balón. Kolem se&nbsp;pořád valili lidé.</span></p>
          <p class="chunk" data-nb-ref-number="168" data-nb-words="15" data-nb-chars="83"><span class="idea" data-nb-ref-number="168" id="idea168" data-nb-words="15" data-nb-chars="83">„Poslyš,“ řekl jsem Pedrovi. „Já se&nbsp;du&nbsp;podívat na&nbsp;poštu, jesli vědí něco vo&nbsp;Praze.“</span></p>
          <p class="chunk" data-nb-ref-number="169" data-nb-words="17" data-nb-chars="93"><span class="idea" data-nb-ref-number="169" id="idea169" data-nb-words="17" data-nb-chars="93">Řekl jsem to, protože mě&nbsp;napadlo, jestli nemá Irena službu, a&nbsp;protože se&nbsp;mi&nbsp;zachtělo být sám.</span></p>
          <p class="chunk" data-nb-ref-number="170" data-nb-words="54" data-nb-chars="307"><span class="idea" data-nb-ref-number="170" id="idea170" data-nb-words="54" data-nb-chars="307">„Oukej,“ řekl Pedro a&nbsp;já se&nbsp;otočil. Proti mně proudily rozzářené obličeje a&nbsp;řehtaly se&nbsp;mi&nbsp;do&nbsp;očí. Ušklíbl jsem se&nbsp;a&nbsp;přihmouřil jsem pohrdavě oči. Vlajka na&nbsp;zámku pořád vlála. K&nbsp;čertu s&nbsp;wirtemberskou královnou. K&nbsp;čertu se&nbsp;vším. K&nbsp;čertu s&nbsp;královnou wirtemberskou. Ať&nbsp;se&nbsp;jde bodnout. Stejně by&nbsp;k&nbsp;ničemu nebyla.</span></p>
          <p class="chunk" data-nb-ref-number="171" data-nb-words="407" data-nb-chars="2312"><span class="idea" data-nb-ref-number="171" id="idea171" data-nb-words="407" data-nb-chars="2312">Zachtělo se&nbsp;mi&nbsp;vidět Irenu a&nbsp;zamířil jsem k&nbsp;poště. Tam se&nbsp;lidi kolem něčeho tlačili. Protlačil jsem se&nbsp;blíž. Na&nbsp;chodníku před poštou stála po&nbsp;zuby ozbrojená četa německých dětí. Byl na&nbsp;ně&nbsp;pohled. Nebylo jim víc než čtrnáct a&nbsp;hlavy měly zastrčené v&nbsp;helmách, že&nbsp;jim vykukovaly jen špičky nosů. A&nbsp;z&nbsp;té tmy pod helmama jim svítila očka, plná strachu a&nbsp;rozpaků a&nbsp;zmatenosti. Pod těma helmama a&nbsp;pancrfaustama a&nbsp;automatama, kterýma byli ověšeni, bylo vidět, že&nbsp;to&nbsp;jsou děti. Hitlerčíci. Mlčeli a&nbsp;nevěděli, co&nbsp;mají dělat. Kolem nich byl prázdný kruh a&nbsp;pak věnec lidí, kteří jim nadávali. Slyšel jsem pěkné nadávky a&nbsp;bylo vidět zaťaté pěsti. Protlačil jsem se&nbsp;do&nbsp;první řady. Hitlerčíci měli boty od&nbsp;bláta a&nbsp;vypadali utahaně. Vtom někdo z&nbsp;druhé strany vyskočil z&nbsp;davu a&nbsp;vytrhl jednomu Němčíkovi automat z&nbsp;ruky. Ozval se&nbsp;výkřik, asi povel, a&nbsp;hlouček se&nbsp;naježil zbraněma. Rozkoukaly se&nbsp;černýma dutýma očima a&nbsp;já pocítil nepříjemný tlak v&nbsp;břiše. Sakra, jako kdybych už&nbsp;měl v&nbsp;břiše kulku. To&nbsp;byl nepříjemný pocit. Uvědomil jsem si, že&nbsp;to&nbsp;musí být blbé, být zraněn. Stáhl jsem se&nbsp;impulzivně dozadu, ale hned jsem zůstal stát. Hergot, třeba se&nbsp;Irena odněkud dívá, aby si&nbsp;nemyslela, že&nbsp;se&nbsp;bojím. Bylo blbé se&nbsp;bát. Rozhlédl jsem se, ale Irenu jsem neviděl. Couvali všichni. Stál jsem vlastně už&nbsp;docela sám mezi couvajícím davem a&nbsp;naježenou četou Němců. To&nbsp;bylo dobré, protože teď bylo možné ustoupit. Strčil jsem ruce do&nbsp;kapes a&nbsp;otočil jsem se. Zase jsem pocítil ten pocit, jenže teď na&nbsp;zádech. Nervy se&nbsp;mi&nbsp;napnuly. Ale chtěl jsem zůstat lhostejný. Odloudal jsem se&nbsp;pomalým krokem za&nbsp;davem. Za&nbsp;mnou se&nbsp;ozval ostrý německý povel a&nbsp;ve mně zatrnulo. Zase jsem měl impuls praštit sebou na&nbsp;zem, ale opanoval jsem se. Blbost. Trefili by&nbsp;mě&nbsp;stejně. Jen ne&nbsp;se&nbsp;bát. A&nbsp;hlavně to&nbsp;nedat na&nbsp;sobě znát. Ušklíbl jsem se&nbsp;na&nbsp;lidi, ustupující přede mnou a&nbsp;zpola se&nbsp;otáčející. Klopýtali a&nbsp;zuřivě tlačili do&nbsp;těch, co&nbsp;stáli za&nbsp;nima a&nbsp;dobře neviděli, takže nevěděli, co&nbsp;se&nbsp;děje. Bylo ticho. Lidi zděšeně čuměli za&nbsp;mě. Loudal jsem se&nbsp;nonšalantně za&nbsp;nima a&nbsp;po zádech mi&nbsp;běhal nepříjemný pocit. Potom jako na&nbsp;povel všechny ksifty se&nbsp;najednou vypjaly a&nbsp;lidi se&nbsp;přestali tlačit. Za&nbsp;mnou se&nbsp;ozval klapot mnoha bot. Ohlédl jsem se. Němčíci s&nbsp;napřaženýma automatama odcházeli beze slova pryč. V&nbsp;zástupu před nima se&nbsp;otvírala rychle ulička jako Židům Rudé moře.</span></p>
          <p class="chunk" data-nb-ref-number="172" data-nb-words="82" data-nb-chars="487"><span class="idea" data-nb-ref-number="172" id="idea172" data-nb-words="82" data-nb-chars="487">„Odzbrojte je!“ ozval se&nbsp;zezadu nějaký odvážlivec, ale nikdo se&nbsp;k&nbsp;tomu neměl. Hleděl jsem za&nbsp;odcházející četou, v&nbsp;poslední řadě šli dva úplně trpasličí, nohy se&nbsp;jim viklaly a&nbsp;vypadali směšně. Ale drželi v&nbsp;rukách napřažené automaty. To&nbsp;budilo respekt. Zase se&nbsp;rozječelo nadávání. Ale Němčíci už&nbsp;zmizeli v&nbsp;rohové ulici. Dav se&nbsp;srotil a&nbsp;táhl za&nbsp;nima. Prostranství před poštou se&nbsp;vyprázdnilo. Rozhlédl jsem se&nbsp;a&nbsp;spatřil jsem Irenu, koukající z&nbsp;přízemního okna. Uviděla mě&nbsp;a&nbsp;zasmála se&nbsp;na&nbsp;mě.</span></p>
          <p class="chunk" data-nb-ref-number="173" data-nb-words="13" data-nb-chars="77"><span class="idea" data-nb-ref-number="173" id="idea173" data-nb-words="13" data-nb-chars="77">„Nazdar, Danny,“ zavolala. Byla oblečená v&nbsp;bílé blůze a&nbsp;na ní&nbsp;měla trikoloru.</span></p>
          <p class="chunk" data-nb-ref-number="174" data-nb-words="10" data-nb-chars="54"><span class="idea" data-nb-ref-number="174" id="idea174" data-nb-words="10" data-nb-chars="54">„Nazdar, Ireno,“ řekl jsem a&nbsp;přiloudal jsem se&nbsp;k&nbsp;oknu.</span></p>
          <p class="chunk" data-nb-ref-number="175" data-nb-words="4" data-nb-chars="24"><span class="idea" data-nb-ref-number="175" id="idea175" data-nb-words="4" data-nb-chars="24">„Viděls to?“ zeptala se.</span></p>
          <p class="chunk" data-nb-ref-number="176" data-nb-words="1" data-nb-chars="8"><span class="idea" data-nb-ref-number="176" id="idea176" data-nb-words="1" data-nb-chars="8">„Viděl.“</span></p>
          <p class="chunk" data-nb-ref-number="177" data-nb-words="3" data-nb-chars="19"><span class="idea" data-nb-ref-number="177" id="idea177" data-nb-words="3" data-nb-chars="19">„Neni to&nbsp;příšerný?“</span></p>
          <p class="chunk" data-nb-ref-number="178" data-nb-words="1" data-nb-chars="5"><span class="idea" data-nb-ref-number="178" id="idea178" data-nb-words="1" data-nb-chars="5">„Co?“</span></p>
          <p class="chunk" data-nb-ref-number="179" data-nb-words="7" data-nb-chars="37"><span class="idea" data-nb-ref-number="179" id="idea179" data-nb-words="7" data-nb-chars="37">„Ty děcka. Vždyť to&nbsp;sou úplný děcka.“</span></p>
          <p class="chunk" data-nb-ref-number="180" data-nb-words="6" data-nb-chars="22"><span class="idea" data-nb-ref-number="180" id="idea180" data-nb-words="6" data-nb-chars="22">„Jo to. No&nbsp;jo, to&nbsp;je.“</span></p>
          <p class="chunk" data-nb-ref-number="181" data-nb-words="2" data-nb-chars="13"><span class="idea" data-nb-ref-number="181" id="idea181" data-nb-words="2" data-nb-chars="13">„Cos myslel?“</span></p>
          <p class="chunk" data-nb-ref-number="182" data-nb-words="4" data-nb-chars="20"><span class="idea" data-nb-ref-number="182" id="idea182" data-nb-words="4" data-nb-chars="20">„Já myslel ty&nbsp;lidi.“</span></p>
          <p class="chunk" data-nb-ref-number="183" data-nb-words="1" data-nb-chars="6"><span class="idea" data-nb-ref-number="183" id="idea183" data-nb-words="1" data-nb-chars="6">„Jak?“</span></p>
          <p class="chunk" data-nb-ref-number="184" data-nb-words="2" data-nb-chars="9"><span class="idea" data-nb-ref-number="184" id="idea184" data-nb-words="2" data-nb-chars="9">„No lidi“</span></p>
          <p class="chunk" data-nb-ref-number="185" data-nb-words="3" data-nb-chars="18"><span class="idea" data-nb-ref-number="185" id="idea185" data-nb-words="3" data-nb-chars="18">„Já ti&nbsp;nerozumim.“</span></p>
          <p class="chunk" data-nb-ref-number="186" data-nb-words="3" data-nb-chars="15"><span class="idea" data-nb-ref-number="186" id="idea186" data-nb-words="3" data-nb-chars="15">Zasmál jsem se.</span></p>
          <p class="chunk" data-nb-ref-number="187" data-nb-words="2" data-nb-chars="14"><span class="idea" data-nb-ref-number="187" id="idea187" data-nb-words="2" data-nb-chars="14">„Ty hrdinové.“</span></p>
          <p class="chunk" data-nb-ref-number="188" data-nb-words="12" data-nb-chars="61"><span class="idea" data-nb-ref-number="188" id="idea188" data-nb-words="12" data-nb-chars="61">„Ach tak. Ale co&nbsp;myslíš, že&nbsp;se&nbsp;dá&nbsp;dělat, když nemaji zbraně?“</span></p>
          <p class="chunk" data-nb-ref-number="189" data-nb-words="4" data-nb-chars="15"><span class="idea" data-nb-ref-number="189" id="idea189" data-nb-words="4" data-nb-chars="15">„Já vim, ale&nbsp;–“</span></p>
          <p class="chunk" data-nb-ref-number="190" data-nb-words="7" data-nb-chars="31"><span class="idea" data-nb-ref-number="190" id="idea190" data-nb-words="7" data-nb-chars="31">„A&nbsp;tys tam byl přece taky, ne?“</span></p>
          <p class="chunk" data-nb-ref-number="191" data-nb-words="3" data-nb-chars="12"><span class="idea" data-nb-ref-number="191" id="idea191" data-nb-words="3" data-nb-chars="12">„Byl, ale&nbsp;–“</span></p>
          <p class="chunk" data-nb-ref-number="192" data-nb-words="6" data-nb-chars="32"><span class="idea" data-nb-ref-number="192" id="idea192" data-nb-words="6" data-nb-chars="32">„Ale ty&nbsp;se&nbsp;<em>považuješ</em> za&nbsp;hrdinu.“</span></p>
          <p class="chunk" data-nb-ref-number="193" data-nb-words="39" data-nb-chars="202"><span class="idea" data-nb-ref-number="193" id="idea193" data-nb-words="39" data-nb-chars="202">„Samo,“ řekl jsem. Asi mě&nbsp;přece viděla. Musel jsem z&nbsp;toho udělat psinu. Shodit se&nbsp;sám. Jinak bych si&nbsp;musel vymyslet něco logického, a&nbsp;mně se&nbsp;nechtělo myslet. Chtělo se&nbsp;mi&nbsp;dívat se&nbsp;na&nbsp;Irenu a&nbsp;kecat s&nbsp;ní.</span></p>
          <p class="chunk" data-nb-ref-number="194" data-nb-words="10" data-nb-chars="56"><span class="idea" data-nb-ref-number="194" id="idea194" data-nb-words="10" data-nb-chars="56">„Ale, ale,“ řekla Irena. „A&nbsp;proč si&nbsp;teda něco neudělal?“</span></p>
          <p class="chunk" data-nb-ref-number="195" data-nb-words="60" data-nb-chars="347"><span class="idea" data-nb-ref-number="195" id="idea195" data-nb-words="60" data-nb-chars="347">„Nechtělo se&nbsp;mi,“ povytáhl jsem obočí a&nbsp;pohlédl jsem na&nbsp;Irenu pohledem jak Clark Gable. Ten, jak se&nbsp;mi&nbsp;vždycky zdálo, nic jiného nedovedl než nakřivit hubu, ale na&nbsp;všecky ženské mu&nbsp;to&nbsp;stačilo, aspoň ve&nbsp;filmu. Vyzkoušel jsem, že&nbsp;ve&nbsp;skutečnosti to&nbsp;obyčejně stačí taky. Aspoň ve&nbsp;většině případů. Tak jsem teda zkřivil hubu na&nbsp;Irenu a&nbsp;pokračoval jsem:</span></p>
          <p class="chunk" data-nb-ref-number="196" data-nb-words="6" data-nb-chars="33"><span class="idea" data-nb-ref-number="196" id="idea196" data-nb-words="6" data-nb-chars="33">„Proč bych dělal hrdinu? K&nbsp;čemu?“</span></p>
          <p class="chunk" data-nb-ref-number="197" data-nb-words="7" data-nb-chars="35"><span class="idea" data-nb-ref-number="197" id="idea197" data-nb-words="7" data-nb-chars="35">„No&nbsp;– abys dokázal, že&nbsp;se&nbsp;nebojíš.“</span></p>
          <p class="chunk" data-nb-ref-number="198" data-nb-words="6" data-nb-chars="31"><span class="idea" data-nb-ref-number="198" id="idea198" data-nb-words="6" data-nb-chars="31">„A&nbsp;proč bych to&nbsp;měl dokazovat?“</span></p>
          <p class="chunk" data-nb-ref-number="199" data-nb-words="5" data-nb-chars="26"><span class="idea" data-nb-ref-number="199" id="idea199" data-nb-words="5" data-nb-chars="26">„Abys dokázal, že&nbsp;si&nbsp;muž.“</span></p>
          <p class="chunk" data-nb-ref-number="200" data-nb-words="31" data-nb-chars="167"><span class="idea" data-nb-ref-number="200" id="idea200" data-nb-words="31" data-nb-chars="167">„To lze dokázat i&nbsp;jinak,“ řekl jsem stupidně a&nbsp;čekal jsem, jak na&nbsp;to&nbsp;bude Irena reagovat. Reagovala na&nbsp;to&nbsp;přesně tak, jak jsem čekal. Byla pitomá. Ale miloval jsem ji.</span></p>
          <p class="chunk" data-nb-ref-number="201" data-nb-words="97" data-nb-chars="546"><span class="idea" data-nb-ref-number="201" id="idea201" data-nb-words="97" data-nb-chars="546">„Tak už&nbsp;dost,“ řekla. Abych pochopil, že&nbsp;pochopila. Ani ji&nbsp;nenapadlo, že&nbsp;nepochopila. Zřejmě na&nbsp;to&nbsp;v&nbsp;mozečku neměla zařízení, aby pochopila. Holky vůbec měly v&nbsp;mozečku zařízení hodně primitivní. Byl bych rád věděl, jestli je&nbsp;na&nbsp;světě aspoň jedna, která by&nbsp;pochopila. Nejenom co&nbsp;člověk říká, ale i&nbsp;to, co&nbsp;tím myslí. A&nbsp;že tím myslí něco jiného, než třeba říká. A&nbsp;že to&nbsp;říká kvůli něčemu jinému než kvůli tomu, co&nbsp;říká. Byl bych rád věděl, jestli je&nbsp;na&nbsp;světě aspoň jedna taková holka. Skočil jsem teda na&nbsp;tu&nbsp;kolej, po&nbsp;které ujížděla Irenina dušička.</span></p>
          <p class="chunk" data-nb-ref-number="202" data-nb-words="10" data-nb-chars="55"><span class="idea" data-nb-ref-number="202" id="idea202" data-nb-words="10" data-nb-chars="55">„Nebo ty&nbsp;myslíš, že&nbsp;jinak to&nbsp;dokázat nelze?“ řekl jsem.</span></p>
          <p class="chunk" data-nb-ref-number="203" data-nb-words="10" data-nb-chars="47"><span class="idea" data-nb-ref-number="203" id="idea203" data-nb-words="10" data-nb-chars="47">„Ale ano, ale už&nbsp;je&nbsp;toho o&nbsp;tom dost, nemyslíš?“</span></p>
          <p class="chunk" data-nb-ref-number="204" data-nb-words="7" data-nb-chars="39"><span class="idea" data-nb-ref-number="204" id="idea204" data-nb-words="7" data-nb-chars="39">„A&nbsp;ty jiný důkazy sou ale příjemnější.“</span></p>
          <p class="chunk" data-nb-ref-number="205" data-nb-words="9" data-nb-chars="51"><span class="idea" data-nb-ref-number="205" id="idea205" data-nb-words="9" data-nb-chars="51">„Danny, už&nbsp;dost. Nebo s&nbsp;tebou nebudu vůbec mluvit.“</span></p>
          <p class="chunk" data-nb-ref-number="206" data-nb-words="50" data-nb-chars="257"><span class="idea" data-nb-ref-number="206" id="idea206" data-nb-words="50" data-nb-chars="257">„Oukej,“ řekl jsem a&nbsp;ještě jsem zgableovštil ten svůj úsměv. Ale dostal jsem z&nbsp;toho křeč do&nbsp;svalu na&nbsp;tváři. Honem jsem si&nbsp;musel dát ruku pod nos a&nbsp;mnout si&nbsp;to&nbsp;tam jakoby nic. Křeč mě&nbsp;naštěstí skoro hned přešla. Irena si&nbsp;toho ani nevšimla. Bylo to&nbsp;v&nbsp;pořádku.</span></p>
          <p class="chunk" data-nb-ref-number="207" data-nb-words="7" data-nb-chars="38"><span class="idea" data-nb-ref-number="207" id="idea207" data-nb-words="7" data-nb-chars="38">„Tak máme zas svobodu, co?“ řekl jsem.</span></p>
          <p class="chunk" data-nb-ref-number="208" data-nb-words="13" data-nb-chars="66"><span class="idea" data-nb-ref-number="208" id="idea208" data-nb-words="13" data-nb-chars="66">„No, ale vážně. A&nbsp;ty si&nbsp;z&nbsp;toho děláš legraci, Danny,“ řekla Irena.</span></p>
          <p class="chunk" data-nb-ref-number="209" data-nb-words="1" data-nb-chars="10"><span class="idea" data-nb-ref-number="209" id="idea209" data-nb-words="1" data-nb-chars="10">„Nedělám.“</span></p>
          <p class="chunk" data-nb-ref-number="210" data-nb-words="1" data-nb-chars="8"><span class="idea" data-nb-ref-number="210" id="idea210" data-nb-words="1" data-nb-chars="8">„Děláš.“</span></p>
          <p class="chunk" data-nb-ref-number="211" data-nb-words="1" data-nb-chars="10"><span class="idea" data-nb-ref-number="211" id="idea211" data-nb-words="1" data-nb-chars="10">„Nedělám.“</span></p>
          <p class="chunk" data-nb-ref-number="212" data-nb-words="4" data-nb-chars="18"><span class="idea" data-nb-ref-number="212" id="idea212" data-nb-words="4" data-nb-chars="18">„Mlč. Já&nbsp;tě&nbsp;znám.“</span></p>
          <p class="chunk" data-nb-ref-number="213" data-nb-words="1" data-nb-chars="9"><span class="idea" data-nb-ref-number="213" id="idea213" data-nb-words="1" data-nb-chars="9">„Myslíš?“</span></p>
          <p class="chunk" data-nb-ref-number="214" data-nb-words="1" data-nb-chars="9"><span class="idea" data-nb-ref-number="214" id="idea214" data-nb-words="1" data-nb-chars="9">„Určitě.“</span></p>
          <p class="chunk" data-nb-ref-number="215" data-nb-words="3" data-nb-chars="15"><span class="idea" data-nb-ref-number="215" id="idea215" data-nb-words="3" data-nb-chars="15">„No, já&nbsp;nevim.“</span></p>
          <p class="chunk" data-nb-ref-number="216" data-nb-words="2" data-nb-chars="13"><span class="idea" data-nb-ref-number="216" id="idea216" data-nb-words="2" data-nb-chars="13">„Ale určitě.“</span></p>
          <p class="chunk" data-nb-ref-number="217" data-nb-words="28" data-nb-chars="144"><span class="idea" data-nb-ref-number="217" id="idea217" data-nb-words="28" data-nb-chars="144">Irena byla dospělá slečna. Dospěla v&nbsp;pubertě a&nbsp;už jí&nbsp;to&nbsp;zůstalo. Ňadra a&nbsp;měsíčky a&nbsp;myšlení. To&nbsp;všechno. Tak ona mě&nbsp;teda zná. To&nbsp;bylo taky dobré.</span></p>
          <p class="chunk" data-nb-ref-number="218" data-nb-words="6" data-nb-chars="28"><span class="idea" data-nb-ref-number="218" id="idea218" data-nb-words="6" data-nb-chars="28">„Tak to&nbsp;je&nbsp;blbý,“ řekl jsem.</span></p>
          <p class="chunk" data-nb-ref-number="219" data-nb-words="1" data-nb-chars="5"><span class="idea" data-nb-ref-number="219" id="idea219" data-nb-words="1" data-nb-chars="5">„Co?“</span></p>
          <p class="chunk" data-nb-ref-number="220" data-nb-words="3" data-nb-chars="14"><span class="idea" data-nb-ref-number="220" id="idea220" data-nb-words="3" data-nb-chars="14">„Dyž mě&nbsp;znáš.“</span></p>
          <p class="chunk" data-nb-ref-number="221" data-nb-words="4" data-nb-chars="18"><span class="idea" data-nb-ref-number="221" id="idea221" data-nb-words="4" data-nb-chars="18">„Proč je&nbsp;to&nbsp;blbý?“</span></p>
          <p class="chunk" data-nb-ref-number="222" data-nb-words="13" data-nb-chars="66"><span class="idea" data-nb-ref-number="222" id="idea222" data-nb-words="13" data-nb-chars="66">„No tak&nbsp;– prostě mě&nbsp;znáš a&nbsp;nemůžu před tebou mít žádný tajemství.“</span></p>
          <p class="chunk" data-nb-ref-number="223" data-nb-words="3" data-nb-chars="17"><span class="idea" data-nb-ref-number="223" id="idea223" data-nb-words="3" data-nb-chars="17">Irena se&nbsp;zasmála.</span></p>
          <p class="chunk" data-nb-ref-number="224" data-nb-words="12" data-nb-chars="64"><span class="idea" data-nb-ref-number="224" id="idea224" data-nb-words="12" data-nb-chars="64">„To zas tak dobře tě&nbsp;neznám, Danny. To&nbsp;můžeš bejt bez starosti.“</span></p>
          <p class="chunk" data-nb-ref-number="225" data-nb-words="6" data-nb-chars="29"><span class="idea" data-nb-ref-number="225" id="idea225" data-nb-words="6" data-nb-chars="29">„Ale znáš mě&nbsp;dost dobře, co?“</span></p>
          <p class="chunk" data-nb-ref-number="226" data-nb-words="6" data-nb-chars="26"><span class="idea" data-nb-ref-number="226" id="idea226" data-nb-words="6" data-nb-chars="26">„No&nbsp;– já&nbsp;myslim, že&nbsp;dost.“</span></p>
          <p class="chunk" data-nb-ref-number="227" data-nb-words="3" data-nb-chars="11"><span class="idea" data-nb-ref-number="227" id="idea227" data-nb-words="3" data-nb-chars="11">„A&nbsp;co víš?“</span></p>
          <p class="chunk" data-nb-ref-number="228" data-nb-words="1" data-nb-chars="6"><span class="idea" data-nb-ref-number="228" id="idea228" data-nb-words="1" data-nb-chars="6">„Jak?“</span></p>
          <p class="chunk" data-nb-ref-number="229" data-nb-words="6" data-nb-chars="34"><span class="idea" data-nb-ref-number="229" id="idea229" data-nb-words="6" data-nb-chars="34">„Co víš vo&nbsp;mně zvlášť zajímavýho?“</span></p>
          <p class="chunk" data-nb-ref-number="230" data-nb-words="6" data-nb-chars="47"><span class="idea" data-nb-ref-number="230" id="idea230" data-nb-words="6" data-nb-chars="47">„Zvlášť zajímavýho? Že&nbsp;seš hrozně domejšlivej.“</span></p>
          <p class="chunk" data-nb-ref-number="231" data-nb-words="2" data-nb-chars="9"><span class="idea" data-nb-ref-number="231" id="idea231" data-nb-words="2" data-nb-chars="9">„Ale di.“</span></p>
          <p class="chunk" data-nb-ref-number="232" data-nb-words="3" data-nb-chars="16"><span class="idea" data-nb-ref-number="232" id="idea232" data-nb-words="3" data-nb-chars="16">„To seš, Danny.“</span></p>
          <p class="chunk" data-nb-ref-number="233" data-nb-words="12" data-nb-chars="58"><span class="idea" data-nb-ref-number="233" id="idea233" data-nb-words="12" data-nb-chars="58">Udělal jsem, že&nbsp;jsem zvážněl, a&nbsp;podíval jsem se&nbsp;jí&nbsp;do&nbsp;očí.</span></p>
          <p class="chunk" data-nb-ref-number="234" data-nb-words="7" data-nb-chars="42"><span class="idea" data-nb-ref-number="234" id="idea234" data-nb-words="7" data-nb-chars="42">„Ba ne, Ireno. Domejšlivej nejsem. To&nbsp;ne.“</span></p>
          <p class="chunk" data-nb-ref-number="235" data-nb-words="1" data-nb-chars="9"><span class="idea" data-nb-ref-number="235" id="idea235" data-nb-words="1" data-nb-chars="9">„Myslíš?“</span></p>
          <p class="chunk" data-nb-ref-number="236" data-nb-words="1" data-nb-chars="9"><span class="idea" data-nb-ref-number="236" id="idea236" data-nb-words="1" data-nb-chars="9">„Určitě.“</span></p>
          <p class="chunk" data-nb-ref-number="237" data-nb-words="2" data-nb-chars="10"><span class="idea" data-nb-ref-number="237" id="idea237" data-nb-words="2" data-nb-chars="10">„Ale seš.“</span></p>
          <p class="chunk" data-nb-ref-number="238" data-nb-words="1" data-nb-chars="9"><span class="idea" data-nb-ref-number="238" id="idea238" data-nb-words="1" data-nb-chars="9">„Nejsem.“</span></p>
          <p class="chunk" data-nb-ref-number="239" data-nb-words="4" data-nb-chars="20"><span class="idea" data-nb-ref-number="239" id="idea239" data-nb-words="4" data-nb-chars="20">„Já myslim, že&nbsp;seš.“</span></p>
          <p class="chunk" data-nb-ref-number="240" data-nb-words="18" data-nb-chars="104"><span class="idea" data-nb-ref-number="240" id="idea240" data-nb-words="18" data-nb-chars="104">„Nejsem, Ireno. Já&nbsp;právě nejsem domejšlivej, protože si&nbsp;vo&nbsp;tobě nemyslím něco, co&nbsp;ty&nbsp;vo&nbsp;mně určitě víš.“</span></p>
          <p class="chunk" data-nb-ref-number="241" data-nb-words="56" data-nb-chars="329"><span class="idea" data-nb-ref-number="241" id="idea241" data-nb-words="56" data-nb-chars="329">„A&nbsp;co to&nbsp;je?“ řekla. V&nbsp;očičkách se&nbsp;jí&nbsp;rozsvítilo, už&nbsp;jak já&nbsp;jsem změnil tón. Žertovali jsme, ale teď jsem jako udeřil na&nbsp;hlubší strunu. Teď jsem se&nbsp;dotkl něčeho, co&nbsp;bylo jako za&nbsp;tím žertováním a&nbsp;co bylo vážné. Tak to&nbsp;aspoň zacílily její biologické citečky. Její biologicko-fyziognomicko-akustické citečky. Nechal jsem ji&nbsp;při tom.</span></p>
          <p class="chunk" data-nb-ref-number="242" data-nb-words="27" data-nb-chars="138"><span class="idea" data-nb-ref-number="242" id="idea242" data-nb-words="27" data-nb-chars="138">„Co to&nbsp;je?“ řekl jsem pomalu a&nbsp;přistoupil jsem ke&nbsp;stěně. Zvedl jsem obě ruce a&nbsp;položil jsem je&nbsp;na&nbsp;stěnu pod Ireniným oknem. Pak jsem řekl:</span></p>
          <p class="chunk" data-nb-ref-number="243" data-nb-words="5" data-nb-chars="25"><span class="idea" data-nb-ref-number="243" id="idea243" data-nb-words="5" data-nb-chars="25">„To ty&nbsp;přece víš, Ireno.“</span></p>
          <p class="chunk" data-nb-ref-number="244" data-nb-words="24" data-nb-chars="138"><span class="idea" data-nb-ref-number="244" id="idea244" data-nb-words="24" data-nb-chars="138">Usmála se&nbsp;chápavě svým úsměvem pro tyhle příležitosti. Byl to&nbsp;něžný úsměv a&nbsp;vystrčila ruku z&nbsp;okna. Pohladila mě&nbsp;lehce po&nbsp;hřbetě mojí ruky.</span></p>
          <p class="chunk" data-nb-ref-number="245" data-nb-words="8" data-nb-chars="47"><span class="idea" data-nb-ref-number="245" id="idea245" data-nb-words="8" data-nb-chars="47">„Ty to&nbsp;víš, Ireno,“ opakoval jsem. „Miluju tě.“</span></p>
          <p class="chunk" data-nb-ref-number="246" data-nb-words="6" data-nb-chars="38"><span class="idea" data-nb-ref-number="246" id="idea246" data-nb-words="6" data-nb-chars="38">Zase mě&nbsp;pohladila. Pak jako zašeptala:</span></p>
          <p class="chunk" data-nb-ref-number="247" data-nb-words="2" data-nb-chars="9"><span class="idea" data-nb-ref-number="247" id="idea247" data-nb-words="2" data-nb-chars="9">„Já vím.“</span></p>
          <p class="chunk" data-nb-ref-number="248" data-nb-words="5" data-nb-chars="24"><span class="idea" data-nb-ref-number="248" id="idea248" data-nb-words="5" data-nb-chars="24">Chytil jsem ji&nbsp;za&nbsp;prsty.</span></p>
          <p class="chunk" data-nb-ref-number="249" data-nb-words="11" data-nb-chars="64"><span class="idea" data-nb-ref-number="249" id="idea249" data-nb-words="11" data-nb-chars="64">„Ireno, miluju tě&nbsp;hrozně. Všechno, co&nbsp;dělám, je&nbsp;jen kvůli tobě.“</span></p>
          <p class="chunk" data-nb-ref-number="250" data-nb-words="3" data-nb-chars="16"><span class="idea" data-nb-ref-number="250" id="idea250" data-nb-words="3" data-nb-chars="16">„Já vim, Danny.“</span></p>
          <p class="chunk" data-nb-ref-number="251" data-nb-words="20" data-nb-chars="99"><span class="idea" data-nb-ref-number="251" id="idea251" data-nb-words="20" data-nb-chars="99">„Víš, celá ta&nbsp;válka a&nbsp;to osvobození a&nbsp;to všechno nebude pro mě&nbsp;mít vlastně žádnej význam, dyž ty&nbsp;–“</span></p>
          <p class="chunk" data-nb-ref-number="252" data-nb-words="10" data-nb-chars="51"><span class="idea" data-nb-ref-number="252" id="idea252" data-nb-words="10" data-nb-chars="51">Odmlčel jsem se&nbsp;a&nbsp;místo mluvení jsem jí&nbsp;stisk ruku.</span></p>
          <p class="chunk" data-nb-ref-number="253" data-nb-words="3" data-nb-chars="16"><span class="idea" data-nb-ref-number="253" id="idea253" data-nb-words="3" data-nb-chars="16">„Já vim, Danny.“</span></p>
          <p class="chunk" data-nb-ref-number="254" data-nb-words="7" data-nb-chars="39"><span class="idea" data-nb-ref-number="254" id="idea254" data-nb-words="7" data-nb-chars="39">„Ireno, nemohla bys&nbsp;–“ Stiskla mi&nbsp;ruku.</span></p>
          <p class="chunk" data-nb-ref-number="255" data-nb-words="6" data-nb-chars="31"><span class="idea" data-nb-ref-number="255" id="idea255" data-nb-words="6" data-nb-chars="31">„Ne, Danny. Mlč. Nemluv o&nbsp;tom.“</span></p>
          <p class="chunk" data-nb-ref-number="256" data-nb-words="3" data-nb-chars="18"><span class="idea" data-nb-ref-number="256" id="idea256" data-nb-words="3" data-nb-chars="18">„Ale proč, Ireno?“</span></p>
          <p class="chunk" data-nb-ref-number="257" data-nb-words="6" data-nb-chars="28"><span class="idea" data-nb-ref-number="257" id="idea257" data-nb-words="6" data-nb-chars="28">„Víš, že&nbsp;to&nbsp;– prostě nejde.“</span></p>
          <p class="chunk" data-nb-ref-number="258" data-nb-words="8" data-nb-chars="36"><span class="idea" data-nb-ref-number="258" id="idea258" data-nb-words="8" data-nb-chars="36">„Já vim, Ireno. Ale je&nbsp;to&nbsp;– hrozný.“</span></p>
          <p class="chunk" data-nb-ref-number="259" data-nb-words="1" data-nb-chars="8"><span class="idea" data-nb-ref-number="259" id="idea259" data-nb-words="1" data-nb-chars="8">„Danny!“</span></p>
          <p class="chunk" data-nb-ref-number="260" data-nb-words="4" data-nb-chars="18"><span class="idea" data-nb-ref-number="260" id="idea260" data-nb-words="4" data-nb-chars="18">„Ne, já&nbsp;už&nbsp;mlčim.“</span></p>
          <p class="chunk" data-nb-ref-number="261" data-nb-words="5" data-nb-chars="22"><span class="idea" data-nb-ref-number="261" id="idea261" data-nb-words="5" data-nb-chars="22">„Ale nezlob se&nbsp;na&nbsp;mě.“</span></p>
          <p class="chunk" data-nb-ref-number="262" data-nb-words="10" data-nb-chars="49"><span class="idea" data-nb-ref-number="262" id="idea262" data-nb-words="10" data-nb-chars="49">„Já se&nbsp;nezlobim. Jak bych se&nbsp;moh na&nbsp;tebe zlobit.“</span></p>
          <p class="chunk" data-nb-ref-number="263" data-nb-words="9" data-nb-chars="52"><span class="idea" data-nb-ref-number="263" id="idea263" data-nb-words="9" data-nb-chars="52">„Víš, v&nbsp;těhle věcech člověk prostě neni svým pánem.“</span></p>
          <p class="chunk" data-nb-ref-number="264" data-nb-words="3" data-nb-chars="16"><span class="idea" data-nb-ref-number="264" id="idea264" data-nb-words="3" data-nb-chars="16">„Já vim, Ireno.“</span></p>
          <p class="chunk" data-nb-ref-number="265" data-nb-words="8" data-nb-chars="39"><span class="idea" data-nb-ref-number="265" id="idea265" data-nb-words="8" data-nb-chars="39">„Já tě&nbsp;mám ráda, Danny, opravdu. Ale&nbsp;–“</span></p>
          <p class="chunk" data-nb-ref-number="266" data-nb-words="2" data-nb-chars="17"><span class="idea" data-nb-ref-number="266" id="idea266" data-nb-words="2" data-nb-chars="17">„Miluješ Zdeňka.“</span></p>
          <p class="chunk" data-nb-ref-number="267" data-nb-words="23" data-nb-chars="127"><span class="idea" data-nb-ref-number="267" id="idea267" data-nb-words="23" data-nb-chars="127">Podívala se&nbsp;na&nbsp;mě&nbsp;zpříma. Teď to&nbsp;bylo nejvážnější. Teď mi&nbsp;to&nbsp;řekla do&nbsp;očí. Teď mě&nbsp;postavila před holou skutečnost. Asi pošesté.</span></p>
          <p class="chunk" data-nb-ref-number="268" data-nb-words="2" data-nb-chars="13"><span class="idea" data-nb-ref-number="268" id="idea268" data-nb-words="2" data-nb-chars="13">„Ano,“ řekla.</span></p>
          <p class="chunk" data-nb-ref-number="269" data-nb-words="36" data-nb-chars="196"><span class="idea" data-nb-ref-number="269" id="idea269" data-nb-words="36" data-nb-chars="196">Stiskl jsem jí&nbsp;ruku a&nbsp;polkl jsem. Polkl jsem tak, aby se&nbsp;mi&nbsp;hodně zahýbal ohryzek, a&nbsp;zachvěl jsem koutky očních víček. Sklonila trochu hlavu k&nbsp;jednomu rameni a&nbsp;orosila si&nbsp;oči. Stiskl jsem jí&nbsp;ruku.</span></p>
          <p class="chunk" data-nb-ref-number="270" data-nb-words="8" data-nb-chars="42"><span class="idea" data-nb-ref-number="270" id="idea270" data-nb-words="8" data-nb-chars="42">„Oukej, Ireno, já&nbsp;vim. Nedá se&nbsp;nic dělat.“</span></p>
          <p class="chunk" data-nb-ref-number="271" data-nb-words="4" data-nb-chars="23"><span class="idea" data-nb-ref-number="271" id="idea271" data-nb-words="4" data-nb-chars="23">„Ale nezlobíš se, viď?“</span></p>
          <p class="chunk" data-nb-ref-number="272" data-nb-words="1" data-nb-chars="5"><span class="idea" data-nb-ref-number="272" id="idea272" data-nb-words="1" data-nb-chars="5">„Ne.“</span></p>
          <p class="chunk" data-nb-ref-number="273" data-nb-words="3" data-nb-chars="19"><span class="idea" data-nb-ref-number="273" id="idea273" data-nb-words="3" data-nb-chars="19">„Nesmíš se&nbsp;zlobit.“</span></p>
          <p class="chunk" data-nb-ref-number="274" data-nb-words="7" data-nb-chars="41"><span class="idea" data-nb-ref-number="274" id="idea274" data-nb-words="7" data-nb-chars="41">„Já nebudu. Já&nbsp;dělám něco docela jinýho.“</span></p>
          <p class="chunk" data-nb-ref-number="275" data-nb-words="2" data-nb-chars="7"><span class="idea" data-nb-ref-number="275" id="idea275" data-nb-words="2" data-nb-chars="7">„A&nbsp;co?“</span></p>
          <p class="chunk" data-nb-ref-number="276" data-nb-words="13" data-nb-chars="70"><span class="idea" data-nb-ref-number="276" id="idea276" data-nb-words="13" data-nb-chars="70">„Miluju tě,“ řekl jsem. Vytáhla svojí ruku z&nbsp;mojí a&nbsp;vyměnila si&nbsp;úsměv.</span></p>
          <p class="chunk" data-nb-ref-number="277" data-nb-words="3" data-nb-chars="13"><span class="idea" data-nb-ref-number="277" id="idea277" data-nb-words="3" data-nb-chars="13">„Ty –“ řekla.</span></p>
          <p class="chunk" data-nb-ref-number="278" data-nb-words="3" data-nb-chars="19"><span class="idea" data-nb-ref-number="278" id="idea278" data-nb-words="3" data-nb-chars="19">„Miluju tě&nbsp;hrozně.“</span></p>
          <p class="chunk" data-nb-ref-number="279" data-nb-words="3" data-nb-chars="14"><span class="idea" data-nb-ref-number="279" id="idea279" data-nb-words="3" data-nb-chars="14">„To je&nbsp;dobře.“</span></p>
          <p class="chunk" data-nb-ref-number="280" data-nb-words="9" data-nb-chars="43"><span class="idea" data-nb-ref-number="280" id="idea280" data-nb-words="9" data-nb-chars="43">„Miluju tě&nbsp;a&nbsp;zbožňuju tě&nbsp;a&nbsp;toužim po&nbsp;tobě.“</span></p>
          <p class="chunk" data-nb-ref-number="281" data-nb-words="7" data-nb-chars="45"><span class="idea" data-nb-ref-number="281" id="idea281" data-nb-words="7" data-nb-chars="45">Irena se&nbsp;zasmála. Pak pravila změněným tónem:</span></p>
          <p class="chunk" data-nb-ref-number="282" data-nb-words="11" data-nb-chars="71"><span class="idea" data-nb-ref-number="282" id="idea282" data-nb-words="11" data-nb-chars="71">„Šetři si&nbsp;trochu energii, Danny. Třeba ji&nbsp;budeš eště potřebovat jinde.“</span></p>
          <p class="chunk" data-nb-ref-number="283" data-nb-words="45" data-nb-chars="244"><span class="idea" data-nb-ref-number="283" id="idea283" data-nb-words="45" data-nb-chars="244">Viděl jsem do&nbsp;ní. Viděl jsem, že&nbsp;ji&nbsp;to&nbsp;těší. Ach, já&nbsp;ji&nbsp;znal. Lichotilo jí, když jí&nbsp;to&nbsp;člověk pořád opakoval. Musel to&nbsp;být pěkný pocit, když člověka někdo miloval. Ale byl to&nbsp;taky docela pěkný pocit být zamilovaný. Tak jsem byl teda zamilovaný.</span></p>
          <p class="chunk" data-nb-ref-number="284" data-nb-words="4" data-nb-chars="31"><span class="idea" data-nb-ref-number="284" id="idea284" data-nb-words="4" data-nb-chars="31">„Počkej!“ řekla najednou Irena.</span></p>
          <p class="chunk" data-nb-ref-number="285" data-nb-words="597" data-nb-chars="3478"><span class="idea" data-nb-ref-number="285" id="idea285" data-nb-words="597" data-nb-chars="3478">„Co je?“ řekl jsem a&nbsp;podíval jsem se&nbsp;na&nbsp;ni. Hleděla mi&nbsp;přes hlavu na&nbsp;náměstí. Obrátil jsem se. Nad zámkem stálo doběla rozžhavené slunce a&nbsp;zalévalo náměstí bílým světlem. Kostel vrhal tmavý stín na&nbsp;hrbolaté dláždění, a&nbsp;jak davy proudily kolem kostela, zasvítily vždycky světlé šaty ženských, když vyšly z&nbsp;kostelního stínu na&nbsp;slunce. Ale to&nbsp;nebylo ono. Něco se&nbsp;dělo. Po&nbsp;obou stranách kostela byl nějaký zmatek. Lidé prchali z&nbsp;náměstí za&nbsp;kostelem a&nbsp;cpali se&nbsp;do&nbsp;ulic vedoucích z&nbsp;náměstí na&nbsp;obě strany. Za&nbsp;kostelem se&nbsp;něco dělo, ale nebylo vidět co. Před poštou se&nbsp;zastavovaly hloučky lidí a&nbsp;hleděly tím směrem. Viděl jsem jen zadky hlav, klobouky naražené v&nbsp;týle a&nbsp;rozcuchané čupřiny. Pak se&nbsp;po&nbsp;obou stranách kostela začalo vylidňovat. Spatřil jsem paní Salačovou, chromou švadlenu, jak se&nbsp;na&nbsp;berlách rychle odhoupává pryč. Probudil se&nbsp;ve&nbsp;mně zájem. Nalevo od&nbsp;kostela se&nbsp;vynořil voják s&nbsp;napřaženým bodákem a&nbsp;náměstí ztichlo. Voják šel pomalu, s&nbsp;šedivou helmou na&nbsp;hlavě a&nbsp;ve vysokých botách, celý temný. Za&nbsp;ním, kousek od&nbsp;něho, se&nbsp;objevil druhý. Pak se&nbsp;na&nbsp;druhé straně kostela objevili taky vojáci. Roztáhli se&nbsp;a&nbsp;postupovali vějířovitě kolem kostela. Drželi v&nbsp;rukou pušky s&nbsp;nasazenými bodáky a&nbsp;automaty. Šli tiše, pomalu a&nbsp;pravidelně. Za&nbsp;nima bylo náměstí prázdné. Dav se&nbsp;v&nbsp;tichosti cpal do&nbsp;ulic a&nbsp;do průjezdů domů. Paní Salačová zoufale utíkala na&nbsp;berlách. Pozoroval jsem ji. Její tělo dělalo ohromné rozkmity, jako když se&nbsp;cvičí na&nbsp;bradlech. Namáhala se&nbsp;ze&nbsp;všech sil, ale vojákům nestačila. Na&nbsp;tom místě, co&nbsp;šla, se&nbsp;vějíř zpomalil. Viděl jsem, že&nbsp;voják, který ji&nbsp;žene, je&nbsp;v&nbsp;rozpacích. Bylo to&nbsp;zajímavé. Teď nevěděl, jestli ji&nbsp;má&nbsp;předejít a&nbsp;nechat si&nbsp;ji&nbsp;v&nbsp;zádech, nebo počkat, až&nbsp;se&nbsp;dobelhá do&nbsp;nějakého průjezdu. Zpomalil krok a&nbsp;celá řada se&nbsp;skoro zastavila. Vějíř na&nbsp;druhé straně náměstí byl už&nbsp;za&nbsp;polovinou. Za&nbsp;vojáky šlo několik důstojníků s&nbsp;revolvery. Slyšel jsem, že&nbsp;něco křičí na&nbsp;lidi, kterým se&nbsp;ještě nepodařilo někam se&nbsp;vecpat. Podíval jsem se&nbsp;zas na&nbsp;paní Salačovou. Už&nbsp;se&nbsp;skoro dostala domů. Měla krámek v&nbsp;jednom domě vlevo na&nbsp;náměstí. Voják s&nbsp;automatem šel pomalu za&nbsp;ní&nbsp;a&nbsp;vypadalo to, jako kdyby to&nbsp;byl skaut, konající dobrý skutek, jako kdyby ta&nbsp;flinta patřila jí&nbsp;a&nbsp;on jí&nbsp;ji&nbsp;nesl a&nbsp;doprovázel ji&nbsp;domů. Bylo ticho, jen to&nbsp;řvaní důstojníků na&nbsp;druhém konci náměstí a&nbsp;z&nbsp;dálky vrzání berel paní Salačové. Už&nbsp;byli jen pár kroků od&nbsp;jejího krámku. Udělala ještě tři výkyvy a&nbsp;zmizela v&nbsp;něm. Voják se&nbsp;otočil a&nbsp;pustil se&nbsp;rychle podél řady domů k&nbsp;ústí ulice. Za&nbsp;ním šel důstojník s&nbsp;rukavicema na&nbsp;rukou a&nbsp;s&nbsp;napřaženým revolverem. Oba postupující útvary už&nbsp;obešly kostel a&nbsp;spojily se&nbsp;v&nbsp;jedinou řadu. Její křídla zůstala stát u&nbsp;ústí ulic a&nbsp;prostředek se&nbsp;roztahoval po&nbsp;rychle se&nbsp;vyprazdňujícím náměstí. Poslední zbytky davu prchaly kolem mě&nbsp;za&nbsp;poštu do&nbsp;starého ghetta a&nbsp;mačkaly se&nbsp;do&nbsp;dveří radnice. Bylo ticho. Náměstí za&nbsp;vojáky se&nbsp;úplně vyprázdnilo. Zřejmě se&nbsp;vyrojili z&nbsp;nouzového lazaretu za&nbsp;kostelem, kde byla ubytovaná část kostelecké posádky. Asi už&nbsp;je&nbsp;naštvaly radovánky davu na&nbsp;náměstí. Aspoň důstojníky. Nezdálo se&nbsp;mi, že&nbsp;by&nbsp;vojáci měli zájem o&nbsp;něco jiného, než jak utýct před Rusama. Aspoň v&nbsp;posledních dnech. Prchali všichni ostošest. Ale důstojníci byli nahuštění. Disciplína až&nbsp;do&nbsp;konce. Ať&nbsp;je&nbsp;to&nbsp;sebeblbější, ale až&nbsp;do&nbsp;konce. A&nbsp;vojáci poslouchali. Tím byli nahuštěni zas oni. Na&nbsp;vyprázdněné polovině náměstí se&nbsp;objevily další hloučky vojáků. Blížili se&nbsp;v&nbsp;mrtvolném tichu. Byli tmaví a&nbsp;frontoví, přes prsa se&nbsp;jim houpaly tašky s&nbsp;náboji a&nbsp;v&nbsp;botách měli zastrčené handgranáty.</span></p>
          <p class="chunk" data-nb-ref-number="286" data-nb-words="10" data-nb-chars="64"><span class="idea" data-nb-ref-number="286" id="idea286" data-nb-words="10" data-nb-chars="64">„Danny!“ řekla Irena úzkostlivě. Poznal jsem hned, že&nbsp;má&nbsp;strach.</span></p>
          <p class="chunk" data-nb-ref-number="287" data-nb-words="7" data-nb-chars="41"><span class="idea" data-nb-ref-number="287" id="idea287" data-nb-words="7" data-nb-chars="41">„Copak?“ řekl jsem, aniž jsem se&nbsp;obrátil.</span></p>
          <p class="chunk" data-nb-ref-number="288" data-nb-words="3" data-nb-chars="21"><span class="idea" data-nb-ref-number="288" id="idea288" data-nb-words="3" data-nb-chars="21">„Danny, poď dovnitř!“</span></p>
          <p class="chunk" data-nb-ref-number="289" data-nb-words="2" data-nb-chars="13"><span class="idea" data-nb-ref-number="289" id="idea289" data-nb-words="2" data-nb-chars="13">„Ale počkej.“</span></p>
          <p class="chunk" data-nb-ref-number="290" data-nb-words="10" data-nb-chars="59"><span class="idea" data-nb-ref-number="290" id="idea290" data-nb-words="10" data-nb-chars="59">„Danny, poď dovnitř, prosim tě. S&nbsp;nima nejsou žádný žerty.“</span></p>
          <p class="chunk" data-nb-ref-number="291" data-nb-words="2" data-nb-chars="11"><span class="idea" data-nb-ref-number="291" id="idea291" data-nb-words="2" data-nb-chars="11">„Neboj se.“</span></p>
          <p class="chunk" data-nb-ref-number="292" data-nb-words="2" data-nb-chars="19"><span class="idea" data-nb-ref-number="292" id="idea292" data-nb-words="2" data-nb-chars="19">„Nehloupni, Danny.“</span></p>
          <p class="chunk" data-nb-ref-number="293" data-nb-words="13" data-nb-chars="68"><span class="idea" data-nb-ref-number="293" id="idea293" data-nb-words="13" data-nb-chars="68">„Ale neboj se, Ireno. Když budu stát tady, tak si&nbsp;mě&nbsp;ani nevšimnou.“</span></p>
          <p class="chunk" data-nb-ref-number="294" data-nb-words="4" data-nb-chars="25"><span class="idea" data-nb-ref-number="294" id="idea294" data-nb-words="4" data-nb-chars="25">„Ne, Danny, pod dovnitř.“</span></p>
          <p class="chunk" data-nb-ref-number="295" data-nb-words="3" data-nb-chars="15"><span class="idea" data-nb-ref-number="295" id="idea295" data-nb-words="3" data-nb-chars="15">„Ale neboj se.“</span></p>
          <p class="chunk" data-nb-ref-number="296" data-nb-words="4" data-nb-chars="30"><span class="idea" data-nb-ref-number="296" id="idea296" data-nb-words="4" data-nb-chars="30">„Danny, prosim tě, nehloupni.“</span></p>
          <p class="chunk" data-nb-ref-number="297" data-nb-words="160" data-nb-chars="852"><span class="idea" data-nb-ref-number="297" id="idea297" data-nb-words="160" data-nb-chars="852">Obrátil jsem se&nbsp;pomalu a&nbsp;podíval jsem se&nbsp;jí&nbsp;do&nbsp;očí. Měla opravdu strach. A&nbsp;o&nbsp;mě. Viděl jsem, že&nbsp;ho&nbsp;má, ale to&nbsp;byla věc, kterou jsem zas já&nbsp;nechápal. Neměl jsem nikdy o&nbsp;nikoho strach, jenom někdy o&nbsp;sebe samého. Tenhle pocit jsem neznal. Nechápal jsem, jak může někomu záležet na&nbsp;někom druhém. Na&nbsp;tom, jestli se&nbsp;někomu druhému něco stane, myslím. Když byli druzí v&nbsp;trapné situaci, bylo mně trapně taky, ale bát se&nbsp;o&nbsp;ně, to&nbsp;jsem neznal. K&nbsp;čemu se&nbsp;taky bát. Nic se&nbsp;přece nemůže stát, kromě toho, co&nbsp;se&nbsp;stane mně samému. A&nbsp;všechno ostatní se&nbsp;snese. Cítil jsem se&nbsp;úplně sám. Já&nbsp;bych se&nbsp;o&nbsp;Irenu nebál. Co&nbsp;Irena. Stejně jsem ji&nbsp;nemiloval. Anebo spíš miloval jsem ji&nbsp;z&nbsp;nedostatku lepšího zboží. V&nbsp;tomhle oboru byl chronický nedostatek lepšího zboží. Tak proto jsem miloval Irenu. Nemilovala mě&nbsp;a&nbsp;já ji&nbsp;miloval a&nbsp;mně na&nbsp;tom nezáleželo. Podíval jsem se&nbsp;jí&nbsp;do&nbsp;očí.</span></p>
          <p class="chunk" data-nb-ref-number="298" data-nb-words="2" data-nb-chars="11"><span class="idea" data-nb-ref-number="298" id="idea298" data-nb-words="2" data-nb-chars="11">„Bojíš se?“</span></p>
          <p class="chunk" data-nb-ref-number="299" data-nb-words="5" data-nb-chars="34"><span class="idea" data-nb-ref-number="299" id="idea299" data-nb-words="5" data-nb-chars="34">„Danny, nezahrávej si, prosim tě!“</span></p>
          <p class="chunk" data-nb-ref-number="300" data-nb-words="2" data-nb-chars="11"><span class="idea" data-nb-ref-number="300" id="idea300" data-nb-words="2" data-nb-chars="11">„Bojíš se?“</span></p>
          <p class="chunk" data-nb-ref-number="301" data-nb-words="10" data-nb-chars="48"><span class="idea" data-nb-ref-number="301" id="idea301" data-nb-words="10" data-nb-chars="48">Podívala se&nbsp;mi&nbsp;přes hlavu a&nbsp;měla v&nbsp;očích strach.</span></p>
          <p class="chunk" data-nb-ref-number="302" data-nb-words="6" data-nb-chars="38"><span class="idea" data-nb-ref-number="302" id="idea302" data-nb-words="6" data-nb-chars="38">„Danny, poď dovnitř, to&nbsp;neni legrace!“</span></p>
          <p class="chunk" data-nb-ref-number="303" data-nb-words="2" data-nb-chars="11"><span class="idea" data-nb-ref-number="303" id="idea303" data-nb-words="2" data-nb-chars="11">„Bojíš se?“</span></p>
          <p class="chunk" data-nb-ref-number="304" data-nb-words="2" data-nb-chars="9"><span class="idea" data-nb-ref-number="304" id="idea304" data-nb-words="2" data-nb-chars="9">„No ano.“</span></p>
          <p class="chunk" data-nb-ref-number="305" data-nb-words="2" data-nb-chars="7"><span class="idea" data-nb-ref-number="305" id="idea305" data-nb-words="2" data-nb-chars="7">„O&nbsp;mě?“</span></p>
          <p class="chunk" data-nb-ref-number="306" data-nb-words="5" data-nb-chars="28"><span class="idea" data-nb-ref-number="306" id="idea306" data-nb-words="5" data-nb-chars="28">„Dyť víš, Danny, prosim tě.“</span></p>
          <p class="chunk" data-nb-ref-number="307" data-nb-words="3" data-nb-chars="19"><span class="idea" data-nb-ref-number="307" id="idea307" data-nb-words="3" data-nb-chars="19">„Ale nemiluješ mě?“</span></p>
          <p class="chunk" data-nb-ref-number="308" data-nb-words="5" data-nb-chars="32"><span class="idea" data-nb-ref-number="308" id="idea308" data-nb-words="5" data-nb-chars="32">„Danny, prosim tě, poď dovnitř.“</span></p>
          <p class="chunk" data-nb-ref-number="309" data-nb-words="140" data-nb-chars="726"><span class="idea" data-nb-ref-number="309" id="idea309" data-nb-words="140" data-nb-chars="726">„Ale nemiluješ mě, viď?“ řekl jsem pomalu. Její oči se&nbsp;dívaly uděšeně. Hrál jsem to. Vidíš, Ireno, na&nbsp;ničem mně nezáleží. Ať&nbsp;mě&nbsp;třeba odstřelí, když mě&nbsp;nemiluješ. Ať&nbsp;mě&nbsp;třeba pověsí, vidíš. Díval jsem se&nbsp;na&nbsp;ni&nbsp;upřeně. Najednou jí&nbsp;oči začaly sledovat něco, co&nbsp;bylo už&nbsp;docela blízko za&nbsp;mnou. Cítil jsem, že&nbsp;za&nbsp;mnou něco je. A&nbsp;věděl jsem co. Zase jsem měl ten pocit, že&nbsp;mám kulku v&nbsp;zádech. Ale taky ten pocit, že&nbsp;jsem to&nbsp;skvěle zahrál před Irenou, že&nbsp;se&nbsp;mi&nbsp;povedlo něco velkého. Ireniny oči to&nbsp;s&nbsp;napětím zděšeně sledovaly a&nbsp;ústa se&nbsp;jí&nbsp;pootevřela. Otočil jsem se, opřel jsem se&nbsp;zády o&nbsp;poštu a&nbsp;dal jsem zas ruce do&nbsp;kapes. Zdálo se&nbsp;mi, že&nbsp;se&nbsp;na&nbsp;mě&nbsp;dívá celý svět. Proti mně, už&nbsp;docela blízko, stál voják s&nbsp;automatem namířeným na&nbsp;mě.</span></p>
          <p class="chunk" data-nb-ref-number="310" data-nb-words="96" data-nb-chars="522"><span class="idea" data-nb-ref-number="310" id="idea310" data-nb-words="96" data-nb-chars="522">„<em>Also los,</em><sup id="fnref:1"><a href="#fn:1" class="footnote-ref" role="doc-noteref">1</a></sup>“ řekl, ale nehýbal se. Měl širokou hovězí tvář a&nbsp;na bradě šedivé strnisko. Přes rameno měl zavěšenou gasmasku a&nbsp;za uchem mu&nbsp;čouhala šedivá hlavice pancrfaustu. Byl to&nbsp;nějaký starší tatík. V&nbsp;každé botě měl po&nbsp;jednom handgranátu a&nbsp;nevěděl, co&nbsp;má&nbsp;dělat. Zazubil jsem se&nbsp;naň přátelsky a&nbsp;drze. Přistoupil až&nbsp;ke&nbsp;mně. V&nbsp;očích měl strach a&nbsp;rozpaky. Měl strach. Měl strach z&nbsp;toho, co&nbsp;bude možná už&nbsp;dnes nebo za&nbsp;pár dní. Ale taky měl strach z&nbsp;důstojníků, co&nbsp;šli za&nbsp;ním. Přistoupil až&nbsp;těsně ke&nbsp;mně a&nbsp;řekl důvěrným hlasem:</span></p>
          <p class="chunk" data-nb-ref-number="311" data-nb-words="11" data-nb-chars="63"><span class="idea" data-nb-ref-number="311" id="idea311" data-nb-words="11" data-nb-chars="63">„<em>Schauen Sie, es&nbsp;hat doch keinen Zweck. Gehen Sie weg, bitte</em>.<sup id="fnref:2"><a href="#fn:2" class="footnote-ref" role="doc-noteref">2</a></sup>“</span></p>
          <p class="chunk" data-nb-ref-number="312" data-nb-words="26" data-nb-chars="136"><span class="idea" data-nb-ref-number="312" id="idea312" data-nb-words="26" data-nb-chars="136">Najednou mně ho&nbsp;bylo líto. Měl ke&nbsp;mně takovou důvěru. Kdyby na&nbsp;mě&nbsp;řval, nevím, ale že&nbsp;měl ke&nbsp;mně takovou důvěru, nemohl jsem ho&nbsp;zklamat.</span></p>
          <p class="chunk" data-nb-ref-number="313" data-nb-words="29" data-nb-chars="144"><span class="idea" data-nb-ref-number="313" id="idea313" data-nb-words="29" data-nb-chars="144">„Olrajt,“ řekl jsem a&nbsp;vytáhl jsem ruce z&nbsp;kapes. Stál přede mnou a&nbsp;čekal. Zapnul jsem si&nbsp;sako s&nbsp;lokty od&nbsp;těla a&nbsp;chtěl jsem pomalu zahnout za&nbsp;roh.</span></p>
          <p class="chunk" data-nb-ref-number="314" data-nb-words="67" data-nb-chars="372"><span class="idea" data-nb-ref-number="314" id="idea314" data-nb-words="67" data-nb-chars="372">„Tak ahoj, Ireno, já&nbsp;hned přídu,“ řekl jsem Ireně a&nbsp;odlepil jsem se&nbsp;ode zdi. Ale jak jsem se&nbsp;otočil směrem k&nbsp;ústí ulice, která vedla kolem pošty z&nbsp;náměstí, narazil jsem na&nbsp;jiného vojáka. Spatřil jsem stužku od&nbsp;eisenkrajcu v&nbsp;knoflíkové dírce. Byl to&nbsp;důstojník. Zvedl jsem hlavu a&nbsp;podíval jsem se&nbsp;mu&nbsp;do&nbsp;očí. Měl úzké, chladné, germánské oči. Neměl jsem z&nbsp;něho člověčí pocit.</span></p>
          <p class="chunk" data-nb-ref-number="315" data-nb-words="10" data-nb-chars="64"><span class="idea" data-nb-ref-number="315" id="idea315" data-nb-words="10" data-nb-chars="64">„<em>Was ist hier los</em>?<sup id="fnref:3"><a href="#fn:3" class="footnote-ref" role="doc-noteref">3</a></sup>“ řekl nebezpečně. „<em>Haben Sie nicht gehört</em>?<sup id="fnref:4"><a href="#fn:4" class="footnote-ref" role="doc-noteref">4</a></sup>“</span></p>
          <p class="chunk" data-nb-ref-number="316" data-nb-words="24" data-nb-chars="142"><span class="idea" data-nb-ref-number="316" id="idea316" data-nb-words="24" data-nb-chars="142">To&nbsp;mě&nbsp;naštvalo. Pocítil jsem, že&nbsp;těmhle je&nbsp;odzvoníno. Vůbec jsem nepocítil strach nebo něco takového. Bylo to&nbsp;jen to. Finále. Ušklíbl jsem se.</span></p>
          <p class="chunk" data-nb-ref-number="317" data-nb-words="41" data-nb-chars="245"><span class="idea" data-nb-ref-number="317" id="idea317" data-nb-words="41" data-nb-chars="245">„Šatap!<sup id="fnref:5"><a href="#fn:5" class="footnote-ref" role="doc-noteref">5</a></sup>“ řekl jsem a&nbsp;přimhouřil jsem oči. Nechtěl jsem to&nbsp;říct anglicky, aby držel hubu, to&nbsp;mi&nbsp;vyklouzlo z&nbsp;huby nějak samo. Zvláštní. Na&nbsp;všechno německé řvaní jsem reagoval vždycky anglicky. Už&nbsp;v&nbsp;továrně, jenže potichu. Teď mi&nbsp;to&nbsp;vyjelo nahlas.</span></p>
          <p class="chunk" data-nb-ref-number="318" data-nb-words="2" data-nb-chars="21"><span class="idea" data-nb-ref-number="318" id="idea318" data-nb-words="2" data-nb-chars="21">„<em>Was?</em><sup id="fnref:6"><a href="#fn:6" class="footnote-ref" role="doc-noteref">6</a></sup>“zařval oficír.</span></p>
          <p class="chunk" data-nb-ref-number="319" data-nb-words="14" data-nb-chars="80"><span class="idea" data-nb-ref-number="319" id="idea319" data-nb-words="14" data-nb-chars="80">„Šatap,“ řekl jsem docela logicky. Stál jsem proti němu s&nbsp;rukama zase v&nbsp;kapsách.</span></p>
          <p class="chunk" data-nb-ref-number="320" data-nb-words="195" data-nb-chars="1088"><span class="idea" data-nb-ref-number="320" id="idea320" data-nb-words="195" data-nb-chars="1088">„<em>Na warte, du&nbsp;Schwein, du!</em><sup id="fnref:7"><a href="#fn:7" class="footnote-ref" role="doc-noteref">7</a></sup>“ zařval oficír a&nbsp;chytil mě&nbsp;levačkou za&nbsp;kabát na&nbsp;prsou. V&nbsp;pravé ruce držel revolver. Uchopil jsem ho&nbsp;za&nbsp;ruku. Škubl se&nbsp;mnou ke&nbsp;straně. Měl zatraceně sílu. Chtěl jsem se&nbsp;vzepřít, ale ujely mi&nbsp;nohy. Škubl se&nbsp;mnou na&nbsp;druhou stranu a&nbsp;zase zpátky. Bylo to&nbsp;blbé, sakra. Musel jsem vypadat blbě. A&nbsp;Irena se&nbsp;koukala. Sakra, bylo to&nbsp;blbé. Vzepřel jsem se&nbsp;znova pevně nohama, ale musel jsem je&nbsp;široce roztáhnout a&nbsp;pokrčit je&nbsp;v&nbsp;kolenech. To&nbsp;vypadalo směšně a&nbsp;bylo to&nbsp;blbé před Irenou. Důstojník se&nbsp;mnou prudce smýkl a&nbsp;pustil mě. Ztratil jsem rovnováhu a&nbsp;upadl jsem. Cítil jsem, jak červenám. Ó&nbsp;bože! Ó&nbsp;sakra! To&nbsp;bylo blbé. Byl jsem shozen. Dopadli mě. Chytili mě. Jako když chytne hlídač chlapečka na&nbsp;hruškách. Tohle nebylo příjemné. Sakra, tohle nebylo příjemné. Hořel jsem hanbou. Napadlo mi, abych se&nbsp;sebral a&nbsp;skočil na&nbsp;toho oficíra, ale hned jsem toho nápadu nechal. Chlap byl moc silný. Shodil by&nbsp;mě&nbsp;znova. Třeba by&nbsp;se&nbsp;mnou zamával a&nbsp;byla by&nbsp;to&nbsp;ještě větší ostuda. Ach, to&nbsp;bylo blbé! Podíval jsem se&nbsp;vzhůru. Oficír stál nade mnou a&nbsp;šermoval mně před očima revolverem.</span></p>
          <p class="chunk" data-nb-ref-number="321" data-nb-words="68" data-nb-chars="414"><span class="idea" data-nb-ref-number="321" id="idea321" data-nb-words="68" data-nb-chars="414">„<em>Aufstehen!</em><sup id="fnref:8"><a href="#fn:8" class="footnote-ref" role="doc-noteref">8</a></sup>“ poručil ledově. Rozhodl jsem se, že&nbsp;zachráním aspoň zbytek dekoru. Sebral jsem se&nbsp;pomalu ze&nbsp;země, a&nbsp;jak jsem vstával, pomalu jsem si&nbsp;oprašoval sako. Cítil jsem, že&nbsp;se&nbsp;nepříjemný dojem zase smazává. Že&nbsp;teď už&nbsp;vypadám zas slušně. Ve&nbsp;filmech dostával do&nbsp;nosu taky vždycky nejdřív hrdina. Pomalu jsem se&nbsp;narovnal. Oficír na&nbsp;mě&nbsp;hleděl se&nbsp;studenou nenávistí v&nbsp;očích. Pozvedl trochu hlaveň revolveru a&nbsp;řekl:</span></p>
          <p class="chunk" data-nb-ref-number="322" data-nb-words="3" data-nb-chars="23"><span class="idea" data-nb-ref-number="322" id="idea322" data-nb-words="3" data-nb-chars="23">„<em>Hände hoch! Schnell!</em><sup id="fnref:9"><a href="#fn:9" class="footnote-ref" role="doc-noteref">9</a></sup>“</span></p>
          <p class="chunk" data-nb-ref-number="323" data-nb-words="156" data-nb-chars="856"><span class="idea" data-nb-ref-number="323" id="idea323" data-nb-words="156" data-nb-chars="856">Tohle jsem udělat mohl. To&nbsp;bylo chicagské. Viděl jsem sám sebe jako v&nbsp;gangsterském filmu. Dobře že&nbsp;jsem měl na&nbsp;sobě prima sako. Ušklíbl jsem se&nbsp;a&nbsp;zvedl jsem zvolna ruce nad hlavu. Jen pomalu. A&nbsp;ne moc vysoko. Pokrčil jsem ruce v&nbsp;loktech a&nbsp;zvedl jsem dlaně, takže jsem je&nbsp;měl asi tak vysoko jako uši. A&nbsp;hodně pomalu. Stál jsem mírně rozkročen a&nbsp;hleděl jsem na&nbsp;důstojníka. Připadal jsem si&nbsp;jako AI&nbsp;Capone. Na&nbsp;náměstí to&nbsp;vypadalo jako po&nbsp;přestřelce s&nbsp;policií na&nbsp;Bloody Comeru. A&nbsp;teď mě&nbsp;povezou G-mani. Díval jsem se&nbsp;tomu oficírovi upřeně do&nbsp;očí. Vydržel ten pohled, ale zdálo se&nbsp;mi, že&nbsp;zuřivost z&nbsp;něj už&nbsp;vyprchala. Ovšem, byl sice řádně nahuštěn disciplínou, ale přece jen&nbsp;– Hitler byl po&nbsp;smrti a&nbsp;Rusáci pár kilometrů odsud. Zdálo se&nbsp;mi, že&nbsp;na&nbsp;mě&nbsp;hledí znechuceně. Naplnil jsem úsměv posměchem. Oficír se&nbsp;ode mě&nbsp;odvrátil. Za&nbsp;ním stáli dva chlapi s&nbsp;automatama.</span></p>
          <p class="chunk" data-nb-ref-number="324" data-nb-words="13" data-nb-chars="92"><span class="idea" data-nb-ref-number="324" id="idea324" data-nb-words="13" data-nb-chars="92">„<em>Haftnehmen!</em><sup id="fnref:10"><a href="#fn:10" class="footnote-ref" role="doc-noteref">10</a></sup>“řekl oficír. Chlapi přistoupili ke&nbsp;mně, z&nbsp;každé strany jeden. Otočil jsem se.</span></p>
          <p class="chunk" data-nb-ref-number="325" data-nb-words="33" data-nb-chars="179"><span class="idea" data-nb-ref-number="325" id="idea325" data-nb-words="33" data-nb-chars="179">„<em>Los! Gemma!</em>“ řekl jeden. Vykročili jsme. Obrátil jsem se, abych spatřil Irenu. Stála v&nbsp;okně a&nbsp;jednu ruku si&nbsp;držela zaťatou na&nbsp;puse. Ušklíbl jsem se&nbsp;na&nbsp;ni&nbsp;a&nbsp;zavřel jsem pravé oko.</span></p>
          <p class="chunk" data-nb-ref-number="326" data-nb-words="3" data-nb-chars="29"><span class="idea" data-nb-ref-number="326" id="idea326" data-nb-words="3" data-nb-chars="29">„Danny!“ vykřikla hystericky.</span></p>
          <p class="chunk" data-nb-ref-number="327" data-nb-words="6" data-nb-chars="31"><span class="idea" data-nb-ref-number="327" id="idea327" data-nb-words="6" data-nb-chars="31">„Neboj se,“ zavolal jsem na&nbsp;ni.</span></p>
          <p class="chunk" data-nb-ref-number="328" data-nb-words="30" data-nb-chars="166"><span class="idea" data-nb-ref-number="328" id="idea328" data-nb-words="30" data-nb-chars="166">„<em>Los, los!</em><sup id="fnref:11"><a href="#fn:11" class="footnote-ref" role="doc-noteref">11</a></sup>“řekl chlap vedle mě&nbsp;a&nbsp;chytil mě&nbsp;za&nbsp;ruku. Pokusil jsem se&nbsp;otočit ještě jednou za&nbsp;Irenou, ale chlap mnou smýkl stranou. Z&nbsp;druhé strany mě&nbsp;popadl ten druhý.</span></p>
          <p class="chunk" data-nb-ref-number="329" data-nb-words="10" data-nb-chars="53"><span class="idea" data-nb-ref-number="329" id="idea329" data-nb-words="10" data-nb-chars="53">„<em>Lasn zý&nbsp;mich lós. Ich verde alajn gén,</em><sup id="fnref:12"><a href="#fn:12" class="footnote-ref" role="doc-noteref">12</a></sup>“ řekl jsem.</span></p>
          <p class="chunk" data-nb-ref-number="330" data-nb-words="26" data-nb-chars="119"><span class="idea" data-nb-ref-number="330" id="idea330" data-nb-words="26" data-nb-chars="119">„<em>Na gut</em>,<sup id="fnref:13"><a href="#fn:13" class="footnote-ref" role="doc-noteref">13</a></sup>“ řekl chlap vlevo ode mě&nbsp;a&nbsp;pustil mě. Podíval jsem se&nbsp;na&nbsp;něj a&nbsp;viděl jsem, že&nbsp;je&nbsp;to&nbsp;ten, co&nbsp;mě&nbsp;prve oslovil.</span></p>
          <p class="chunk" data-nb-ref-number="331" data-nb-words="13" data-nb-chars="81"><span class="idea" data-nb-ref-number="331" id="idea331" data-nb-words="13" data-nb-chars="81">„<em>Machen Sie keine Dummheiten, es&nbsp;hat doch keinen Zweck,</em><sup id="fnref:14"><a href="#fn:14" class="footnote-ref" role="doc-noteref">14</a></sup>“ řekl mi&nbsp;znova důvěrně.</span></p>
          <p class="chunk" data-nb-ref-number="332" data-nb-words="67" data-nb-chars="379"><span class="idea" data-nb-ref-number="332" id="idea332" data-nb-words="67" data-nb-chars="379">„Oukej,“ řekl jsem a&nbsp;vykročil jsem klidně mezi nima. Vedli mě&nbsp;ke&nbsp;kostelu. Před vchodem na&nbsp;kůr stálo několik vojáků a&nbsp;s&nbsp;nima nějaký civilista. Přišli jsme blíž. Poznal jsem ho. Byl to&nbsp;holič Leneček. Taky vlastenec. Tak jeho taky chytli. Měl obličej mrtvolně bledý a&nbsp;tvářil se&nbsp;vážně. Ušklíbl jsem se&nbsp;na&nbsp;něj. Usmál se&nbsp;chmurně a&nbsp;hned zas zvážněl. Moji vojáci mě&nbsp;postavili vedle něho.</span></p>
          <p class="chunk" data-nb-ref-number="333" data-nb-words="8" data-nb-chars="40"><span class="idea" data-nb-ref-number="333" id="idea333" data-nb-words="8" data-nb-chars="40">„Co ste proved?“ zeptal jsem se&nbsp;ho&nbsp;tiše.</span></p>
          <p class="chunk" data-nb-ref-number="334" data-nb-words="8" data-nb-chars="45"><span class="idea" data-nb-ref-number="334" id="idea334" data-nb-words="8" data-nb-chars="45">„Dal jsem jednomu skopčákovi do&nbsp;tlamy. A&nbsp;vy?“</span></p>
          <p class="chunk" data-nb-ref-number="335" data-nb-words="4" data-nb-chars="21"><span class="idea" data-nb-ref-number="335" id="idea335" data-nb-words="4" data-nb-chars="21">„No, já&nbsp;tak podobně.“</span></p>
          <p class="chunk" data-nb-ref-number="336" data-nb-words="956" data-nb-chars="5282"><span class="idea" data-nb-ref-number="336" id="idea336" data-nb-words="956" data-nb-chars="5282">Zmlkli jsme. Stáli jsme vedle kostela a&nbsp;slunce na&nbsp;nás svítilo. Kostel měl pěknou masivní žlutou a&nbsp;oprýskanou stěnu. Sakra, napadlo mi. K&nbsp;té by&nbsp;nás mohli postavit! Ale když jsem se&nbsp;podíval na&nbsp;Lenečka, nezdálo se&nbsp;mi&nbsp;to&nbsp;možné. Nedovedl jsem si&nbsp;ho&nbsp;představit klesat k&nbsp;zemi. Blbost. A&nbsp;sebe taky ne. Blbost. Zavřou nás a&nbsp;za pár dní nás pustí. Ale to&nbsp;by&nbsp;bylo hloupé, teď sedět. Pohlédl jsem za&nbsp;oficíry. Radili se&nbsp;o&nbsp;něčem. Leneček stál nehybně a&nbsp;s&nbsp;bílou tváří. Důstojníci skončili poradu a&nbsp;zadívali se&nbsp;na&nbsp;nás. Srdce se&nbsp;mi&nbsp;vecpalo do&nbsp;krku. Teď nás postaví ke&nbsp;zdi. Sakra! Najednou jsem dostal strach. To&nbsp;ne, sakra, tohle ne! Doopravdy, to&nbsp;ne! Jeden z&nbsp;oficírů něco povelel a&nbsp;vojáci se&nbsp;seřadili. Dva nás vzali mezi sebe. Ach bože! Ach sakra! Už&nbsp;nás vedou. Leneček ještě víc zbledl. Vykročili jsme. Ach bože. Ach bože. Ach jé. To&nbsp;bylo blbé. Šli jsme rázným vojenským krokem z&nbsp;náměstí. Ani efektně pomalu se&nbsp;jít nedalo. Musel jsem pochodovat jako na&nbsp;nějaké hasičské defilírce. Sakra. Na&nbsp;smrt se&nbsp;mělo jít alespoň s&nbsp;elegancí. Zabočili jsme do&nbsp;ulice k&nbsp;sokolovně. Ano. Vedou nás do&nbsp;gymnázia. Tam je&nbsp;posádka. A&nbsp;na dvoře nás odstřelí. Ach sakra. Ulice byla prázdná. Naše kroky se&nbsp;rytmicky rozléhaly. Ve&nbsp;vchodech domů byli nacpaní lidé. Bylo na&nbsp;nich vidět, že&nbsp;mají strach. Šli jsme kolem nich. Pohlédl jsem na&nbsp;ně, přikrčené a&nbsp;podělané, a&nbsp;musel jsem se&nbsp;zas ušklíbnout. Blbci. Nic se&nbsp;jim neděje, a&nbsp;jsou celí podělaní. A&nbsp;nás tady vedou na&nbsp;popravu. Přejel mě&nbsp;mráz. Vtom jsem spatřil Lucii. Vystrkovala hlavu z&nbsp;Mánesovic kšeftu. Uviděla mě. Viděl jsem, jak ji&nbsp;to&nbsp;překvapilo a&nbsp;jak se&nbsp;jí&nbsp;v&nbsp;tváři objevil údiv. To&nbsp;bylo dobré. Strčil jsem zas jednu ruku do&nbsp;kapsy, protože jsem věděl, že&nbsp;mi&nbsp;to&nbsp;na&nbsp;saku dělá pěkné záhyby, a&nbsp;usmál jsem se&nbsp;na&nbsp;Lucii. Tu&nbsp;jsem si&nbsp;všiml, že&nbsp;za&nbsp;ní&nbsp;se&nbsp;dívá Harýk. A&nbsp;nad Harýkovou hlavou jsem spatřil obličej Pedro Geršvína. Stály nad sebou, ty&nbsp;tři hlavy, a&nbsp;dívaly se&nbsp;na&nbsp;mě&nbsp;a&nbsp;nevěděly, co&nbsp;mají říct. Zazubil jsem se&nbsp;a&nbsp;pokynul jsem jim hlavou. Čuměly na&nbsp;mě&nbsp;tupě. Pak jsme je&nbsp;přešli. Leneček šel vedle mě&nbsp;se&nbsp;vztyčenou hlavou. Až&nbsp;trochu moc vztyčenou. Jako kdyby měl strnutí šíje. Ale jinak šel dobře. Šli jsme rychle úzkou ulicí a&nbsp;kolem Minaříkova knihkupectví a&nbsp;kolem občanské záložny a&nbsp;kolem tiskárny. Všichni se&nbsp;na&nbsp;nás dívali. A&nbsp;kolem sokolovny. Dívali se&nbsp;na&nbsp;nás všichni známí. Byli jsme národní hrdinové. Vykračovali jsme si&nbsp;a&nbsp;všichni nás znali a&nbsp;kolem nás tiší Němci v&nbsp;uválených uniformách a&nbsp;ověšení zbraněma. Za&nbsp;viaduktem se&nbsp;objevil Svatý Matěj a&nbsp;za ním velká žlutá budova gymnázia. Tam mně zas srdce spadlo do&nbsp;žaludku a&nbsp;pak vyběhlo rychle až&nbsp;do&nbsp;krku. Ach, měl jsem z&nbsp;toho strach. Ach bože, sakra, bylo to&nbsp;děsně blbé. To&nbsp;se&nbsp;mi&nbsp;zrovna nechtělo, teď umřít. Ani za&nbsp;vlast ne. Vlast se&nbsp;teď už&nbsp;bez mého života obešla, ale já&nbsp;se&nbsp;bez něj neobešel. Ach, bylo to&nbsp;blbé. A&nbsp;teď by&nbsp;si&nbsp;to&nbsp;Irena třeba rozmyslela. Třeba by&nbsp;teď Zdeňka nechala a&nbsp;vzala by&nbsp;si&nbsp;třeba mě. Ach, bylo by&nbsp;to&nbsp;blbé, teď zhebnout. Bože, to&nbsp;by&nbsp;bylo blbé. Šli jsme kolem papírníka Welcla k&nbsp;viaduktu. Gymnázium se&nbsp;blížilo. Rozhlížel jsem se&nbsp;zoufale kolem. Nikde nikdo. Nikde nic. Ale vtom se&nbsp;mi&nbsp;srdce najednou začlo házet v&nbsp;prsou. Zpod viaduktu zahnul proti nám Přema. Měl kapsy něčím nadité a&nbsp;hned mě&nbsp;spatřil a&nbsp;zůstal stát. Za&nbsp;ním se&nbsp;objevil Jerry a&nbsp;Vašek Vostálů a&nbsp;skupinka ostatních. Viděl jsem, že&nbsp;Přema hned pochopil celou situaci. Jen se&nbsp;na&nbsp;mě&nbsp;podíval a&nbsp;já na&nbsp;něj. Stačil jen jeden pohled. Pak se&nbsp;rychle otočil a&nbsp;řekl něco klukům. Přema! Zahnuli jsme kolem viaduktu. Přema čekal. Teď už&nbsp;bylo jasné, že&nbsp;jdem do&nbsp;gymnázia. Hleděl jsem upřeně na&nbsp;Přemu. Přema na&nbsp;mě&nbsp;kývl a&nbsp;pozdravil mě&nbsp;V-sign. Přema byl skvělý. Pak všichni kluci zahnuli za&nbsp;roh a&nbsp;dali se&nbsp;do&nbsp;klusu. Cestičkou za&nbsp;viaduktem se&nbsp;došlo nejkratší cestou ke&nbsp;Skočdopolovic skladu. A&nbsp;tam byly bouchačky. To&nbsp;jsem věděl. Mozek mi&nbsp;začal zase pracovat. Počítal jsem, jak dlouho to&nbsp;klukům potrvá, než se&nbsp;dostanou do&nbsp;skladu. A&nbsp;jak dlouho to&nbsp;bude trvat nám, než nás odvedou na&nbsp;dvůr v&nbsp;gymplu a&nbsp;než nás odstřelí. Jestli s&nbsp;náma budou dělat nějakou ceremonii, mohli to&nbsp;kluci stihnout. Ale bylo to&nbsp;odvážné. Ale bylo to&nbsp;skvělé. Tak takhle začne kostelecká revoluce. Kvůli mně vlastně. Ano. Ach, to&nbsp;bylo skvělé. Představoval jsem si&nbsp;to, až&nbsp;přijdou kluci. Ránu. Explozi. Kus gymnázia se&nbsp;zboří. Stojíme u&nbsp;stěny a&nbsp;proti nám řada Němčíků s&nbsp;puškama a&nbsp;najednou se&nbsp;kus gymnázia zboří, přes plot ze&nbsp;zahrady naskáčou na&nbsp;dvůr kluci s&nbsp;bouchačkama a&nbsp;automatama. Měli automaty. Přema mi&nbsp;říkal, že&nbsp;odzbrojili někde četu Němců. Věřil jsem mu, protože Přema nekecal. Už&nbsp;jsem je&nbsp;viděl, jak vyskakují z&nbsp;kouře a&nbsp;prachu přes plot ředitelovy zahrady a&nbsp;řvou. A&nbsp;Němci zahazujou flinty. Nebo ne. Brání se. A&nbsp;my dva se&nbsp;honem rozběhnem od&nbsp;stěny, já&nbsp;skočím na&nbsp;toho oficíra, ten bude teď celý překvapený, a&nbsp;dám mu&nbsp;pěstí do&nbsp;oka a&nbsp;vyrvu mu&nbsp;revolver a&nbsp;vezmem je&nbsp;ze&nbsp;všech stran. Leneček to&nbsp;pak bude vyprávět Ireně, až&nbsp;k&nbsp;němu přijde na&nbsp;ondulaci. Viděl jsem je, jak stojí ve&nbsp;sraženém hloučku a&nbsp;ustupují ke&nbsp;zdi tělocvičny a&nbsp;my do&nbsp;nich pražíme z&nbsp;automatů a&nbsp;oni padají jeden za&nbsp;druhým. A&nbsp;pak jsem viděl Přemu, jak vytahuje z&nbsp;kapsy starý československý vejčitý granát, odjišťuje ho, počítá do&nbsp;tří a&nbsp;pak ho&nbsp;hází a&nbsp;granát se&nbsp;rozprskává zrovna uprostřed toho hloučku, Němci klesají na&nbsp;všechny strany, zbraně jim vypadávají z&nbsp;rukou a&nbsp;my jdem po&nbsp;dvoře gymnázia, s&nbsp;pistolema a&nbsp;automatama v&nbsp;kouři; a&nbsp;takhle začíná kostelecká revoluce.</span></p>
          <p class="chunk" data-nb-ref-number="337" data-nb-words="763" data-nb-chars="4271"><span class="idea" data-nb-ref-number="337" id="idea337" data-nb-words="763" data-nb-chars="4271">Blížili jsme se&nbsp;k&nbsp;bráně gymnázia. Spatřil jsem černožlutý domeček, který stál před ní. Kolem domečku chodil voják s&nbsp;nasazeným bajonetem. Řady oken v&nbsp;průčelí gymnázia se&nbsp;leskly ve&nbsp;slunci a&nbsp;z&nbsp;některých se&nbsp;vykláněli Němci. Zevnitř se&nbsp;nesl tichý šum mnoha hlasů, zrovna jako když se&nbsp;tu&nbsp;ještě učilo. Vždycky o&nbsp;přestávce gympl takhle šuměl. Úplně stejně. Ani se&nbsp;nedalo poznat, že&nbsp;tenhle šum je&nbsp;německý. Zahnuli jsme kolem domu milosrdných sester přímo k&nbsp;bráně školy. Za&nbsp;zavřenými okny milosrdných sester františkánek se&nbsp;bělaly labutí čepce. Sestřičky se&nbsp;asi křižovaly. To&nbsp;mi&nbsp;připomnělo smrt a&nbsp;začal jsem se&nbsp;zas cítit blbě. Sakra. Sakra. Nad vchodem do&nbsp;gymplu byla čtyři veliká okna gymnaziální auly. Bleskla mi&nbsp;hlavou vzpomínka, jak jsme tam chodívali každou neděli. Bože, třeba přece je&nbsp;Pámbůh. A&nbsp;peklo a&nbsp;nebe a&nbsp;tak. Ach Bože! A&nbsp;nebe plave. Nebe už&nbsp;určitě plave, a&nbsp;jak by&nbsp;neplavalo po&nbsp;tom všem hřešení, co&nbsp;jsem měl na&nbsp;svědomí. Už&nbsp;od&nbsp;primy. V&nbsp;primě jsme seděli v&nbsp;aule na&nbsp;židličkách v&nbsp;první řadě a&nbsp;byli jsme dost zbožní, protože jsme se&nbsp;ještě báli pana profesora náboženství. Ale v&nbsp;sekundě už&nbsp;se&nbsp;začalo hřešit. To&nbsp;jsme postoupili do&nbsp;druhé řady židliček, takže už&nbsp;na&nbsp;nás nebylo od&nbsp;oltáře tak vidět, a&nbsp;taky už&nbsp;jsme se&nbsp;pana profesora tak nebáli a&nbsp;místo modliteb a&nbsp;zpěvu jsme se&nbsp;prali a&nbsp;bavili. Každá mše byl hřích na&nbsp;hřích. A&nbsp;pak v&nbsp;tercii a&nbsp;v&nbsp;třetí řadě. Ach Bože! A&nbsp;v&nbsp;kvartě a&nbsp;tak dál, když už&nbsp;jsme vůbec neseděli dole, ale měli jsme židličky na&nbsp;stupínku vedle varhan. A&nbsp;vymýšleli jsme si&nbsp;neslušné texty na&nbsp;kostelní písně. A&nbsp;naváděli jsme Josku Štola, co&nbsp;hrál na&nbsp;varhany, a&nbsp;on preludoval při proměňování třeba foxtrot z&nbsp;Rose Mary nebo San Francisco a&nbsp;pan profesor náboženství ho&nbsp;za&nbsp;to&nbsp;ještě chválil. Panu profesorovi se&nbsp;tohle preludování tak líbilo, že&nbsp;Josku doporučil regenschorimu do&nbsp;děkanského chrámu, ale když tam Jos­ka poprvé hrál a&nbsp;odvážil se&nbsp;zapreludovat si&nbsp;Rose Mary, regenschori, který ve&nbsp;všední dny hrál v&nbsp;městském baru na&nbsp;housle, to&nbsp;okamžitě poznal, vyhodil Josku vprostřed preludia od&nbsp;varhan a&nbsp;řek to&nbsp;na&nbsp;něj profesorovi. Joska za&nbsp;to&nbsp;dostal dvojku z&nbsp;mravů a&nbsp;dalo mu&nbsp;to&nbsp;hodně odprošování, než mu&nbsp;zas dovolili hrát aspoň v&nbsp;aule. Ach Bože. Tak jsme hřešili. A&nbsp;bylo to&nbsp;tak skvělé, ta&nbsp;minulost, gympl ve&nbsp;vzpomínkách, zabalený do&nbsp;takové příjemné sluneční mlhy. Teď tu&nbsp;stál celý žlutý přede mnou a&nbsp;Němci mě&nbsp;do&nbsp;něj vedli na&nbsp;popravu. Nohy se&nbsp;mi&nbsp;vzpříčily a&nbsp;docela nesmyslně mi&nbsp;napadlo, že&nbsp;dál nepůjdu. Ale šel jsem. Pořád jsem tomu nevěřil, co&nbsp;se&nbsp;děje a&nbsp;jak se&nbsp;to&nbsp;děje. Brána gymplu se&nbsp;blížila. Podíval jsem se&nbsp;na&nbsp;Lenečka. Byl už&nbsp;jako alabastr, ale hlavu držel pořád dost vysoko. Sakra. K&nbsp;čemu ještě dělat hrdinu. Ale k&nbsp;čemu ho&nbsp;vlastně nedělat. K&nbsp;čemu být podělaný, když už&nbsp;nám stejně není pomoci. Ano. Radši se&nbsp;postavit zpříma proti popravčí četě a&nbsp;eventuelně ještě něco vykřiknout. Ale to&nbsp;ne. To&nbsp;radši ne. To&nbsp;by&nbsp;udělal tak pan policejní prefekt Řimbálník. Ne. Říct si&nbsp;třeba ještě o&nbsp;cigaretu nebo tak. Jenže jsem nekouřil. A&nbsp;až důstojník zvedne šavli nad hlavu, tak se&nbsp;mu&nbsp;ještě ušklíbnout do&nbsp;obličeje. Jestli bude mít nějakou šavli. Zastavili jsme se&nbsp;zrovna pod nápisem u&nbsp;brány. Stálo tam: <em>Květ citu, světlo rozumu, ó&nbsp;školo, pěstuj, a&nbsp;zasaď kořen povah rozhodných!</em> Ach Bože. Nebo by&nbsp;bylo lepší vykašlat se&nbsp;na&nbsp;dekorum a&nbsp;padnout na&nbsp;kolena a&nbsp;dělat pokání? Jenže Bůh stejně možná není, tak proč se&nbsp;tak shazovat. To&nbsp;bych nechtěl, takhle se&nbsp;shodit. Zrovna jako jsem se&nbsp;nikdy nedonutil udělat jasný a&nbsp;zřetelný kříž, když jsem šel kolem kostela, jak nám to&nbsp;vždycky nařizoval velebník. Jenom jsem se&nbsp;tak vždycky zaškrábal na&nbsp;čele a&nbsp;pak jsem rychle palcem přejel přes obličej a&nbsp;zaškrábal jsem se&nbsp;zase na&nbsp;prsou. Protože on&nbsp;možná Pámbůh přece jen je. Když to&nbsp;ale není jisté. Sakra, kdyby to&nbsp;bylo jisté, pad bych tady na&nbsp;kolena a&nbsp;určitě bych ho&nbsp;obměkčil. Ale to&nbsp;je&nbsp;to, že&nbsp;to&nbsp;jisté není. Všeho se&nbsp;člověk musí jen bát, Pána Boha, jestli je, a&nbsp;toho shození, jestli není. Oficíři nás obešli a&nbsp;vstoupili do&nbsp;gymnázia. <em>Los</em>, řekl jeden z&nbsp;vojáků a&nbsp;my jsme tam vlezli za&nbsp;nima. Řadou oken sem dopadalo světlo a&nbsp;chodba byla čistá a&nbsp;jasná. Zabočili jsme k&nbsp;ředitelně, tam jsme zůstali stát, jen oficíři vešli dovnitř. Dveře za&nbsp;nima zaklaply. Místo staré tabulky na&nbsp;nich teď visel štítek s&nbsp;nápisem KOMMANDANTUR. Podíval jsem se&nbsp;na&nbsp;Lenečka. Chtělo se&nbsp;mi&nbsp;mluvit, abych se&nbsp;ujistil, že&nbsp;to&nbsp;všechno je&nbsp;jen tak.</span></p>
          <p class="chunk" data-nb-ref-number="338" data-nb-words="4" data-nb-chars="20"><span class="idea" data-nb-ref-number="338" id="idea338" data-nb-words="4" data-nb-chars="20">„Tak co?“ řekl jsem.</span></p>
          <p class="chunk" data-nb-ref-number="339" data-nb-words="5" data-nb-chars="28"><span class="idea" data-nb-ref-number="339" id="idea339" data-nb-words="5" data-nb-chars="28">„Sme v&nbsp;rejži,“ řekl Leneček.</span></p>
          <p class="chunk" data-nb-ref-number="340" data-nb-words="4" data-nb-chars="30"><span class="idea" data-nb-ref-number="340" id="idea340" data-nb-words="4" data-nb-chars="30">„Myslíte, že&nbsp;nás vodbouchnou?“</span></p>
          <p class="chunk" data-nb-ref-number="341" data-nb-words="5" data-nb-chars="29"><span class="idea" data-nb-ref-number="341" id="idea341" data-nb-words="5" data-nb-chars="29">„To si&nbsp;pište, pane Smiřický.“</span></p>
          <p class="chunk" data-nb-ref-number="342" data-nb-words="13" data-nb-chars="85"><span class="idea" data-nb-ref-number="342" id="idea342" data-nb-words="13" data-nb-chars="85">„Sakra,“ řekl jsem. Najednou to&nbsp;slovo znělo nepříjemně hříšně. Řekl jsem proto radši:</span></p>
          <p class="chunk" data-nb-ref-number="343" data-nb-words="3" data-nb-chars="13"><span class="idea" data-nb-ref-number="343" id="idea343" data-nb-words="3" data-nb-chars="13">„To je&nbsp;blbý.“</span></p>
          <p class="chunk" data-nb-ref-number="344" data-nb-words="318" data-nb-chars="1676"><span class="idea" data-nb-ref-number="344" id="idea344" data-nb-words="318" data-nb-chars="1676">Leneček neřekl nic. Jeho bledost byla už&nbsp;skoro průsvitná. Skopčáci, kteří nás hlídali, stáli mlčky a&nbsp;netečně. Přemýšlel jsem, jestli jim mám něco říct. Ale co? Pohlédl jsem z&nbsp;okna. Dvůr byl jako vždycky, i&nbsp;volejbalová síť visela natažená. Němčíci asi hráli volejbal. Bože, tak už&nbsp;je&nbsp;po&nbsp;všem. Tak už&nbsp;– najednou jsem si&nbsp;vzpomněl na&nbsp;závěť. Hned jsem věděl, že&nbsp;to&nbsp;je&nbsp;ono. Instinktivně jsem se&nbsp;jí&nbsp;přidržel. Tak závěť bude. Tak si&nbsp;to&nbsp;přečte, Irena. Že&nbsp;jsem v&nbsp;životě nikoho nemiloval, jenom ji, a&nbsp;že nechci na&nbsp;světě nic, jenom to, aby teď, když čte tyto řádky, věděla, že&nbsp;všechno, co&nbsp;jsem dělal a&nbsp;žil, mělo význam jen proto, že&nbsp;jsem si&nbsp;to&nbsp;všechno nějak spojoval s&nbsp;ní, že&nbsp;jsem žil a&nbsp;umřel jen pro ni&nbsp;a&nbsp;že jsem ji&nbsp;miloval. A&nbsp;že mi&nbsp;bylo všechno jedno, i&nbsp;to, že&nbsp;jsem umíral, protože život neměl smysl, když ona mě&nbsp;nemilovala. Slzy mi&nbsp;vstoupily do&nbsp;očí. Viděl jsem ji, jak půjde za&nbsp;rakví, a&nbsp;pohřeb bude, pane, slavný, protože budu hrdina, a&nbsp;bude to&nbsp;prima pocit&nbsp;– jenže to&nbsp;nebude žádný pocit! Uvědomil jsem si, že&nbsp;jenom teď je&nbsp;to&nbsp;pocit, ale potom to&nbsp;nebude, až&nbsp;bude po&nbsp;mně. Br. To&nbsp;ne. K&nbsp;čertu s&nbsp;Irenou. Závěť byla dobrá, když jsem ji&nbsp;psal, ale rači ať&nbsp;není. K&nbsp;čertu&nbsp;se závětí. Rači zůstat naživu bez Ireny. Ať&nbsp;se&nbsp;jde bodnout, Irena. Nechtělo se&nbsp;mi&nbsp;umřít. Ať&nbsp;umře Irena místo mě. Bude to&nbsp;lepší, když půjdu na&nbsp;fúnus já&nbsp;jí. To&nbsp;budou taky pocity. A&nbsp;to budou pocity. Jak jsem smutný a&nbsp;zdrcený a&nbsp;ušlechtilý a&nbsp;opuštěný. Sakra. Tisíckrát rači být opuštěný než vůbec nebýt. Jistě. Ale vojáci s&nbsp;flintama stáli kolem mě&nbsp;a&nbsp;bylo to&nbsp;blbé. Vzpomněl jsem si&nbsp;zas na&nbsp;Přemu, jestli to&nbsp;stihne. Bože, dej, aby to&nbsp;stihnul! Bože, dej, aby přišel včas! Bože, prosím Tě, prosím Tě, Bože, dej, aby Přema přišel včas!</span></p>
          <p class="chunk" data-nb-ref-number="345" data-nb-words="80" data-nb-chars="443"><span class="idea" data-nb-ref-number="345" id="idea345" data-nb-words="80" data-nb-chars="443">Vtom se&nbsp;otevřely dveře a&nbsp;v&nbsp;nich se&nbsp;objevil pan doktor Šabata. Hrdlo se&nbsp;mi&nbsp;sevřelo blahem. Hned jsem zapomněl na&nbsp;Přemu. Doktor Šabata byl v&nbsp;černých šatech a&nbsp;na nose měl cvikr. Doktor Šabata. To&nbsp;bylo skvělé. Okamžitě jsem se&nbsp;cítil v&nbsp;bezpečí. A&nbsp;já to&nbsp;věděl. Samozřejmě. Nemohou nás odstřelit. To&nbsp;všechno byla blbost. Věděl jsem to&nbsp;od&nbsp;začátku. Teď, když tu&nbsp;je&nbsp;doktor Šabata, tak nás nemůžou odstřelit. Doktor Šabata se&nbsp;na&nbsp;mě&nbsp;smutně podíval a&nbsp;řekl:</span></p>
          <p class="chunk" data-nb-ref-number="346" data-nb-words="7" data-nb-chars="43"><span class="idea" data-nb-ref-number="346" id="idea346" data-nb-words="7" data-nb-chars="43">„Pane Smiřický, prosím vás, co&nbsp;jste dělal?“</span></p>
          <p class="chunk" data-nb-ref-number="347" data-nb-words="21" data-nb-chars="112"><span class="idea" data-nb-ref-number="347" id="idea347" data-nb-words="21" data-nb-chars="112">„Ale nic, pane doktore. Byl jsem na&nbsp;náměstí a&nbsp;sebrali mě,“ řekl jsem nevinně. Teď už&nbsp;bylo zas všechno v&nbsp;pořádku.</span></p>
          <p class="chunk" data-nb-ref-number="348" data-nb-words="27" data-nb-chars="147"><span class="idea" data-nb-ref-number="348" id="idea348" data-nb-words="27" data-nb-chars="147">„Vy jste provokoval, že&nbsp;ano? A&nbsp;víte přece, jaká je&nbsp;situace. Já&nbsp;jsem myslel, že&nbsp;aspoň na&nbsp;vás, na&nbsp;studenty, se&nbsp;mohu spolehnout, že&nbsp;budete mít rozum.“</span></p>
          <p class="chunk" data-nb-ref-number="349" data-nb-words="8" data-nb-chars="47"><span class="idea" data-nb-ref-number="349" id="idea349" data-nb-words="8" data-nb-chars="47">„Ale já&nbsp;sem opravdu nic nedělal, pane doktore.“</span></p>
          <p class="chunk" data-nb-ref-number="350" data-nb-words="23" data-nb-chars="147"><span class="idea" data-nb-ref-number="350" id="idea350" data-nb-words="23" data-nb-chars="147">„Podívejte se, pane Smiřický. My&nbsp;tady vyjednáváme s&nbsp;velitelem o&nbsp;vyklizení města, aby nebyly zbytečné škody, a&nbsp;vy studenti nám to&nbsp;takhle ztěžujete.“</span></p>
          <p class="chunk" data-nb-ref-number="351" data-nb-words="10" data-nb-chars="59"><span class="idea" data-nb-ref-number="351" id="idea351" data-nb-words="10" data-nb-chars="59">„Pane doktore, já&nbsp;opravdu lituju. Já&nbsp;sem opravdu nechtěl&nbsp;–“</span></p>
          <p class="chunk" data-nb-ref-number="352" data-nb-words="30" data-nb-chars="166"><span class="idea" data-nb-ref-number="352" id="idea352" data-nb-words="30" data-nb-chars="166">„No dobrá, já&nbsp;vám věřím. Pan Kuelpe mi&nbsp;slíbil, že&nbsp;vás propustí, ale musel jsem se&nbsp;mu&nbsp;zavázat čestným slovem, že&nbsp;obyvatelstvo nechá vojsko odejít v&nbsp;klidu a&nbsp;se zbraní.“</span></p>
          <p class="chunk" data-nb-ref-number="353" data-nb-words="25" data-nb-chars="140"><span class="idea" data-nb-ref-number="353" id="idea353" data-nb-words="25" data-nb-chars="140">Vzpomněl jsem si&nbsp;na&nbsp;Přemu. Sakra! Tak asi čestné slovo pana doktora Šabaty nebude k&nbsp;ničemu. Sakra. Aby už&nbsp;jsme byli venku. Rychle jsem řekl:</span></p>
          <p class="chunk" data-nb-ref-number="354" data-nb-words="4" data-nb-chars="27"><span class="idea" data-nb-ref-number="354" id="idea354" data-nb-words="4" data-nb-chars="27">„Děkuju vám, pane doktore.“</span></p>
          <p class="chunk" data-nb-ref-number="355" data-nb-words="19" data-nb-chars="144"><span class="idea" data-nb-ref-number="355" id="idea355" data-nb-words="19" data-nb-chars="144">„Nemáte zač,“ řekl doktor Šabata. „Ale řekněte prosím svým přátelům, aby nedělali nic nerozvážného. Všechno bude zorganizováno, jen trpělivost.“</span></p>
          <p class="chunk" data-nb-ref-number="356" data-nb-words="36" data-nb-chars="211"><span class="idea" data-nb-ref-number="356" id="idea356" data-nb-words="36" data-nb-chars="211">„Ano,“ řekl jsem. Z&nbsp;ředitelny vykoukl pan továrník Kaldoun. Kostelečtí vůdcové vyjednávali. Věděl jsem to. Já&nbsp;to&nbsp;věděl, že&nbsp;revoluce je&nbsp;v&nbsp;dobrých rukou. Doktor Šabata mi&nbsp;podal ruku. Stiskl jsem mu&nbsp;ji&nbsp;a&nbsp;řekl jsem:</span></p>
          <p class="chunk" data-nb-ref-number="357" data-nb-words="4" data-nb-chars="27"><span class="idea" data-nb-ref-number="357" id="idea357" data-nb-words="4" data-nb-chars="27">„Děkuji vám, pane doktore.“</span></p>
          <p class="chunk" data-nb-ref-number="358" data-nb-words="3" data-nb-chars="18"><span class="idea" data-nb-ref-number="358" id="idea358" data-nb-words="3" data-nb-chars="18">Usmál se&nbsp;služebně.</span></p>
          <p class="chunk" data-nb-ref-number="359" data-nb-words="11" data-nb-chars="67"><span class="idea" data-nb-ref-number="359" id="idea359" data-nb-words="11" data-nb-chars="67">„Prosím. Jsem rád, že&nbsp;jsem vám mohl pomoci. Pozdravujte pana otce.“</span></p>
          <p class="chunk" data-nb-ref-number="360" data-nb-words="4" data-nb-chars="25"><span class="idea" data-nb-ref-number="360" id="idea360" data-nb-words="4" data-nb-chars="25">„Ano, děkuji,“ řekl jsem.</span></p>
          <p class="chunk" data-nb-ref-number="361" data-nb-words="2" data-nb-chars="15"><span class="idea" data-nb-ref-number="361" id="idea361" data-nb-words="2" data-nb-chars="15">„Na shledanou.“</span></p>
          <p class="chunk" data-nb-ref-number="362" data-nb-words="2" data-nb-chars="15"><span class="idea" data-nb-ref-number="362" id="idea362" data-nb-words="2" data-nb-chars="15">„Na shledanou.“</span></p>
          <p class="chunk" data-nb-ref-number="363" data-nb-words="105" data-nb-chars="562"><span class="idea" data-nb-ref-number="363" id="idea363" data-nb-words="105" data-nb-chars="562">Otočil jsem se. Holič Leneček se&nbsp;ke&nbsp;mně připojil. Lenečkovi nepodal ruku, doktor Šabata. Jenže Leneček o&nbsp;to nestál. Všiml jsem si, že&nbsp;už&nbsp;není bledý. Šli jsme rychle ke&nbsp;schodišti a&nbsp;seběhli jsme dolů k&nbsp;bráně. Měl jsem to&nbsp;za&nbsp;sebou, a&nbsp;teď jsem mohl zas začít žít. A&nbsp;tohle bude Ireně určitě imponovat. A&nbsp;třeba se&nbsp;bude střílet. Zase se&nbsp;mi&nbsp;najednou zachtělo střílet. Teď, když už&nbsp;se&nbsp;nebude střílet do&nbsp;mě&nbsp;u&nbsp;zdi, teď už&nbsp;se&nbsp;mi&nbsp;zase zachtělo střílet. Zuřivě se&nbsp;mi&nbsp;zachtělo střílet. Seběhl jsem ze&nbsp;schodů před gymnázium a&nbsp;octl jsem se&nbsp;v&nbsp;plném slunci. Počkal jsem na&nbsp;Lenečka.</span></p>
          <p class="chunk" data-nb-ref-number="364" data-nb-words="7" data-nb-chars="35"><span class="idea" data-nb-ref-number="364" id="idea364" data-nb-words="7" data-nb-chars="35">„Dete do&nbsp;města?“ zeptal jsem se&nbsp;ho.</span></p>
          <p class="chunk" data-nb-ref-number="365" data-nb-words="15" data-nb-chars="77"><span class="idea" data-nb-ref-number="365" id="idea365" data-nb-words="15" data-nb-chars="77">„Ne, já&nbsp;musim domu. Stará bude už&nbsp;stejně celá posraná. Už&nbsp;jí&nbsp;to&nbsp;jistě řekli.“</span></p>
          <p class="chunk" data-nb-ref-number="366" data-nb-words="8" data-nb-chars="35"><span class="idea" data-nb-ref-number="366" id="idea366" data-nb-words="8" data-nb-chars="35">„No&nbsp;– já&nbsp;pudu do&nbsp;města,“ řekl jsem.</span></p>
          <p class="chunk" data-nb-ref-number="367" data-nb-words="8" data-nb-chars="58"><span class="idea" data-nb-ref-number="367" id="idea367" data-nb-words="8" data-nb-chars="58">„Tak buďte zdráv, pane Smiřický, služebník,“ řekl Leneček.</span></p>
          <p class="chunk" data-nb-ref-number="368" data-nb-words="21" data-nb-chars="108"><span class="idea" data-nb-ref-number="368" id="idea368" data-nb-words="21" data-nb-chars="108">„Tak na&nbsp;shledanou,“ řekl jsem s&nbsp;úsměvem a&nbsp;podal jsem mu&nbsp;ruku. Stiskl mi&nbsp;ji&nbsp;a&nbsp;dlaň měl ještě vlhkou strachem.</span></p>
          <p class="chunk" data-nb-ref-number="369" data-nb-words="78" data-nb-chars="469"><span class="idea" data-nb-ref-number="369" id="idea369" data-nb-words="78" data-nb-chars="469">Vykročil jsem do&nbsp;Hradební ulice směrem ke&nbsp;Skočdopolovic skladu. Jakmile jsem zabočil za&nbsp;roh, hned jsem je&nbsp;spatřil, a&nbsp;vypadali nádherně. Vahař nesl prápor, kolem něj byli sraženi ostatní a&nbsp;Přema v&nbsp;čele. Přema držel v&nbsp;ruce prima naleštěný a&nbsp;naolejovaný německý automat, přes kabát měl kolem pasu kožený pásek a&nbsp;na něm několik tašek se&nbsp;zásobníky. Z&nbsp;obou kapes mu&nbsp;čouhaly dřevěné rukojeti handgranátu. Zvedl jsem ruku a&nbsp;pokynul jsem jim. Kluci se&nbsp;zarazili a&nbsp;zvolnili tempo.</span></p>
          <p class="chunk" data-nb-ref-number="370" data-nb-words="4" data-nb-chars="23"><span class="idea" data-nb-ref-number="370" id="idea370" data-nb-words="4" data-nb-chars="23">„Co je?“ zavolal Přema.</span></p>
          <p class="chunk" data-nb-ref-number="371" data-nb-words="57" data-nb-chars="349"><span class="idea" data-nb-ref-number="371" id="idea371" data-nb-words="57" data-nb-chars="349">„Pustili nás,“ řekl jsem a&nbsp;šel jsem rychle k&nbsp;nim. Vahař opřel žerď praporu o&nbsp;zem. Kluci se&nbsp;zastavili a&nbsp;cvakli puškama o&nbsp;dláždění. Byli slušně vyzbrojeni. Perlík měl dva pancrfausty a&nbsp;Jerry růženec handgranátů kolem krku. Viděl jsem Procházku a&nbsp;Vaška Vostálovýho a&nbsp;Bendu a&nbsp;Kočandrleho. Benda a&nbsp;Vašek měli automaty a&nbsp;Kočandrle s&nbsp;Procházkou opakovačky.</span></p>
          <p class="chunk" data-nb-ref-number="372" data-nb-words="4" data-nb-chars="24"><span class="idea" data-nb-ref-number="372" id="idea372" data-nb-words="4" data-nb-chars="24">„Díky, páni,“ řekl jsem.</span></p>
          <p class="chunk" data-nb-ref-number="373" data-nb-words="8" data-nb-chars="50"><span class="idea" data-nb-ref-number="373" id="idea373" data-nb-words="8" data-nb-chars="50">„Tak voni vás pustili,“ řekl Přema skoro zklamaně.</span></p>
          <p class="chunk" data-nb-ref-number="374" data-nb-words="8" data-nb-chars="44"><span class="idea" data-nb-ref-number="374" id="idea374" data-nb-words="8" data-nb-chars="44">„Jo. Totiž doktor Šabata nás z&nbsp;toho dostal.“</span></p>
          <p class="chunk" data-nb-ref-number="375" data-nb-words="3" data-nb-chars="17"><span class="idea" data-nb-ref-number="375" id="idea375" data-nb-words="3" data-nb-chars="17">„Šabata tam byl?“</span></p>
          <p class="chunk" data-nb-ref-number="376" data-nb-words="11" data-nb-chars="56"><span class="idea" data-nb-ref-number="376" id="idea376" data-nb-words="11" data-nb-chars="56">„Jo. Se&nbsp;starým Kaldounem. A&nbsp;možná že&nbsp;jich tam bylo víc.“</span></p>
          <p class="chunk" data-nb-ref-number="377" data-nb-words="5" data-nb-chars="21"><span class="idea" data-nb-ref-number="377" id="idea377" data-nb-words="5" data-nb-chars="21">„To tam šli za&nbsp;váma?“</span></p>
          <p class="chunk" data-nb-ref-number="378" data-nb-words="8" data-nb-chars="39"><span class="idea" data-nb-ref-number="378" id="idea378" data-nb-words="8" data-nb-chars="39">„Ne. Byli tam, už&nbsp;když sme tam přišli.“</span></p>
          <p class="chunk" data-nb-ref-number="379" data-nb-words="4" data-nb-chars="18"><span class="idea" data-nb-ref-number="379" id="idea379" data-nb-words="4" data-nb-chars="18">„A&nbsp;co tam dělali?“</span></p>
          <p class="chunk" data-nb-ref-number="380" data-nb-words="4" data-nb-chars="28"><span class="idea" data-nb-ref-number="380" id="idea380" data-nb-words="4" data-nb-chars="28">„Asi vyjednávali s&nbsp;Němcema.“</span></p>
          <p class="chunk" data-nb-ref-number="381" data-nb-words="3" data-nb-chars="14"><span class="idea" data-nb-ref-number="381" id="idea381" data-nb-words="3" data-nb-chars="14">„A&nbsp;co, nevíš?“</span></p>
          <p class="chunk" data-nb-ref-number="382" data-nb-words="7" data-nb-chars="48"><span class="idea" data-nb-ref-number="382" id="idea382" data-nb-words="7" data-nb-chars="48">„Doktor Šabata řikal, že&nbsp;volnej vodchod vojska.“</span></p>
          <p class="chunk" data-nb-ref-number="383" data-nb-words="10" data-nb-chars="60"><span class="idea" data-nb-ref-number="383" id="idea383" data-nb-words="10" data-nb-chars="60">„Himl,“ řekl Přema. Naštvalo ho&nbsp;to. „Co ty&nbsp;poserové blbnou.“</span></p>
          <p class="chunk" data-nb-ref-number="384" data-nb-words="9" data-nb-chars="50"><span class="idea" data-nb-ref-number="384" id="idea384" data-nb-words="9" data-nb-chars="50">„Páni sou opatrný. To&nbsp;se&nbsp;dalo čekat,“ řekl Perlík.</span></p>
          <p class="chunk" data-nb-ref-number="385" data-nb-words="5" data-nb-chars="29"><span class="idea" data-nb-ref-number="385" id="idea385" data-nb-words="5" data-nb-chars="29">„Co budem dělat?“ řekl Benda.</span></p>
          <p class="chunk" data-nb-ref-number="386" data-nb-words="6" data-nb-chars="36"><span class="idea" data-nb-ref-number="386" id="idea386" data-nb-words="6" data-nb-chars="36">„Pudem na&nbsp;ně?“ řekl Vahař krvelačně.</span></p>
          <p class="chunk" data-nb-ref-number="387" data-nb-words="24" data-nb-chars="122"><span class="idea" data-nb-ref-number="387" id="idea387" data-nb-words="24" data-nb-chars="122">„Já myslim, že&nbsp;teď to&nbsp;nemá cenu, chlapi,“ řekl jsem. „Díky, že&nbsp;ste mi&nbsp;chtěli pomoct, ale teď by&nbsp;to&nbsp;bylo moc velký riziko.“</span></p>
          <p class="chunk" data-nb-ref-number="388" data-nb-words="9" data-nb-chars="59"><span class="idea" data-nb-ref-number="388" id="idea388" data-nb-words="9" data-nb-chars="59">„A&nbsp;kdy chtěj Němci vodtáhnout? Neřikal Šabata?“ řekl Přema.</span></p>
          <p class="chunk" data-nb-ref-number="389" data-nb-words="3" data-nb-chars="17"><span class="idea" data-nb-ref-number="389" id="idea389" data-nb-words="3" data-nb-chars="17">„Ne. To&nbsp;neřikal.“</span></p>
          <p class="chunk" data-nb-ref-number="390" data-nb-words="14" data-nb-chars="83"><span class="idea" data-nb-ref-number="390" id="idea390" data-nb-words="14" data-nb-chars="83">„Dybysme věděli, kdy chtěji vodtáhnout, tak bysme si&nbsp;na&nbsp;ně&nbsp;mohli počkat na&nbsp;Homoli.“</span></p>
          <p class="chunk" data-nb-ref-number="391" data-nb-words="6" data-nb-chars="35"><span class="idea" data-nb-ref-number="391" id="idea391" data-nb-words="6" data-nb-chars="35">„Nojo, ale dyž nevíme,“ řekl Benda.</span></p>
          <p class="chunk" data-nb-ref-number="392" data-nb-words="9" data-nb-chars="54"><span class="idea" data-nb-ref-number="392" id="idea392" data-nb-words="9" data-nb-chars="54">„To je&nbsp;jednoduchý,“ řekl Vahař. „Budem je&nbsp;hlídat, ne?“</span></p>
          <p class="chunk" data-nb-ref-number="393" data-nb-words="11" data-nb-chars="69"><span class="idea" data-nb-ref-number="393" id="idea393" data-nb-words="11" data-nb-chars="69">„Nic jinýho nám nezbyde,“ řekl Přema. „A&nbsp;nevíš, co&nbsp;eště vyjednávali?“</span></p>
          <p class="chunk" data-nb-ref-number="394" data-nb-words="14" data-nb-chars="73"><span class="idea" data-nb-ref-number="394" id="idea394" data-nb-words="14" data-nb-chars="73">„Nevim. Ale&nbsp;– to&nbsp;víte, že&nbsp;Šabata a&nbsp;Kaldoun a&nbsp;ty maji nějakou organizaci?“</span></p>
          <p class="chunk" data-nb-ref-number="395" data-nb-words="5" data-nb-chars="23"><span class="idea" data-nb-ref-number="395" id="idea395" data-nb-words="5" data-nb-chars="23">Přema se&nbsp;na&nbsp;mě&nbsp;podíval.</span></p>
          <p class="chunk" data-nb-ref-number="396" data-nb-words="1" data-nb-chars="7"><span class="idea" data-nb-ref-number="396" id="idea396" data-nb-words="1" data-nb-chars="7">„Víme.“</span></p>
          <p class="chunk" data-nb-ref-number="397" data-nb-words="14" data-nb-chars="71"><span class="idea" data-nb-ref-number="397" id="idea397" data-nb-words="14" data-nb-chars="71">Polilo mě&nbsp;horko. Myslel jsem, že&nbsp;jim řeknu novinu, a&nbsp;zatím jsem se&nbsp;říz.</span></p>
          <p class="chunk" data-nb-ref-number="398" data-nb-words="9" data-nb-chars="43"><span class="idea" data-nb-ref-number="398" id="idea398" data-nb-words="9" data-nb-chars="43">„Vy ste s&nbsp;nima ve&nbsp;spojení?“ zeptal jsem se.</span></p>
          <p class="chunk" data-nb-ref-number="399" data-nb-words="10" data-nb-chars="41"><span class="idea" data-nb-ref-number="399" id="idea399" data-nb-words="10" data-nb-chars="41">„No&nbsp;– sme. Teď už&nbsp;se&nbsp;vo&nbsp;tom může mluvit.“</span></p>
          <p class="chunk" data-nb-ref-number="400" data-nb-words="36" data-nb-chars="184"><span class="idea" data-nb-ref-number="400" id="idea400" data-nb-words="36" data-nb-chars="184">Bylo mi&nbsp;trapně. Věděl jsem, že&nbsp;Přema v&nbsp;něčem je. Ale nikdy mi&nbsp;nic pořádného neřekl a&nbsp;já jsem to&nbsp;z&nbsp;něj nechtěl tahat, když ke&nbsp;mně sám neměl dost důvěry. Ale teď se&nbsp;naskytla příležitost.</span></p>
          <p class="chunk" data-nb-ref-number="401" data-nb-words="9" data-nb-chars="44"><span class="idea" data-nb-ref-number="401" id="idea401" data-nb-words="9" data-nb-chars="44">„Chlapi, já&nbsp;du&nbsp;s&nbsp;váma. Vemte mě,“ řekl jsem.</span></p>
          <p class="chunk" data-nb-ref-number="402" data-nb-words="4" data-nb-chars="24"><span class="idea" data-nb-ref-number="402" id="idea402" data-nb-words="4" data-nb-chars="24">Přema se&nbsp;zatvářil vážně:</span></p>
          <p class="chunk" data-nb-ref-number="403" data-nb-words="2" data-nb-chars="12"><span class="idea" data-nb-ref-number="403" id="idea403" data-nb-words="2" data-nb-chars="12">„Chceš jít?“</span></p>
          <p class="chunk" data-nb-ref-number="404" data-nb-words="80" data-nb-chars="473"><span class="idea" data-nb-ref-number="404" id="idea404" data-nb-words="80" data-nb-chars="473">„Chci,“ řekl jsem. Přema udělal obličej jako praotec Čech. Byl přece jen naivní. To&nbsp;já&nbsp;měl o&nbsp;revoluci jiné představy než on. Já&nbsp;byl spíš gangster, kdežto on&nbsp;byl povstalec. Ale já&nbsp;potřeboval automat a&nbsp;oni určitě měli. Tohle byla nejpohodlnější cesta, jak ho&nbsp;sehnat. Věděl jsem, že&nbsp;kluci partyzánštili už&nbsp;asi dva měsíce a&nbsp;ve Skočdopolovic skladu musel být úplný arzenál. Přema mi&nbsp;podal ruku. Bylo to&nbsp;patetické. Ale ten automat jsem potřeboval. Stiskl jsem mu&nbsp;ruku beze slova.</span></p>
          <p class="chunk" data-nb-ref-number="405" data-nb-words="10" data-nb-chars="68"><span class="idea" data-nb-ref-number="405" id="idea405" data-nb-words="10" data-nb-chars="68">„Tak dobře,“ řekl Přema. „Budeme potřebovat každýho, kdo neni baba.“</span></p>
          <p class="chunk" data-nb-ref-number="406" data-nb-words="71" data-nb-chars="415"><span class="idea" data-nb-ref-number="406" id="idea406" data-nb-words="71" data-nb-chars="415">Začervenal jsem se. Bylo to&nbsp;jako z&nbsp;Malého čtenáře. Ale hned jsem zase zbledl. Konečně, hlavní je, že&nbsp;budu mít automat. Až&nbsp;se&nbsp;bude střílet, nebude se&nbsp;moct pateticky kecat. A&nbsp;pak to&nbsp;bude možná docela prima. I&nbsp;s&nbsp;těmahle klukama v&nbsp;manžestrákách a&nbsp;se strništěm na&nbsp;obličejích. I&nbsp;s&nbsp;touhle povstalečtinou. Povstalečtina měla taky půvab. Zase jsem si&nbsp;představoval kouř, střelbu, Vahaře s&nbsp;práporem v&nbsp;tom kouři. Bylo to&nbsp;dobré.</span></p>
          <p class="chunk" data-nb-ref-number="407" data-nb-words="9" data-nb-chars="49"><span class="idea" data-nb-ref-number="407" id="idea407" data-nb-words="9" data-nb-chars="49">„Tak zatim to&nbsp;zas složíme, kuci, ne?“ řekl Benda.</span></p>
          <p class="chunk" data-nb-ref-number="408" data-nb-words="3" data-nb-chars="17"><span class="idea" data-nb-ref-number="408" id="idea408" data-nb-words="3" data-nb-chars="17">„Jo,“ řekl Přema.</span></p>
          <p class="chunk" data-nb-ref-number="409" data-nb-words="9" data-nb-chars="47"><span class="idea" data-nb-ref-number="409" id="idea409" data-nb-words="9" data-nb-chars="47">„Tak dem?“ řekl Vahař. „Dáme to&nbsp;zas do&nbsp;skladu?“</span></p>
          <p class="chunk" data-nb-ref-number="410" data-nb-words="33" data-nb-chars="189"><span class="idea" data-nb-ref-number="410" id="idea410" data-nb-words="33" data-nb-chars="189">„Jo,“ řekl Přema. Vahař zvedl prápor a&nbsp;kluci si&nbsp;pověsili flinty na&nbsp;ramena. Jak se&nbsp;otočili, všiml jsem si, že&nbsp;Perlík a&nbsp;Jerry mají na&nbsp;zádech taky pověšené automaty. Měli jich zřejmě nadbytek.</span></p>
          <p class="chunk" data-nb-ref-number="411" data-nb-words="13" data-nb-chars="80"><span class="idea" data-nb-ref-number="411" id="idea411" data-nb-words="13" data-nb-chars="80">„Poslyš,“ řekl jsem Přemovi. „Jak to&nbsp;vlastně je. Šabata vede všechno, nebo jak?“</span></p>
          <p class="chunk" data-nb-ref-number="412" data-nb-words="6" data-nb-chars="33"><span class="idea" data-nb-ref-number="412" id="idea412" data-nb-words="6" data-nb-chars="33">„Jo. Šabata to&nbsp;vede,“ řekl Přema.</span></p>
          <p class="chunk" data-nb-ref-number="413" data-nb-words="6" data-nb-chars="30"><span class="idea" data-nb-ref-number="413" id="idea413" data-nb-words="6" data-nb-chars="30">„A&nbsp;– máte to&nbsp;nějak plánovaný?“</span></p>
          <p class="chunk" data-nb-ref-number="414" data-nb-words="7" data-nb-chars="48"><span class="idea" data-nb-ref-number="414" id="idea414" data-nb-words="7" data-nb-chars="48">„Totiž, Šabata má&nbsp;dát povel městským rozhlasem.“</span></p>
          <p class="chunk" data-nb-ref-number="415" data-nb-words="2" data-nb-chars="13"><span class="idea" data-nb-ref-number="415" id="idea415" data-nb-words="2" data-nb-chars="13">„K&nbsp;povstání?“</span></p>
          <p class="chunk" data-nb-ref-number="416" data-nb-words="4" data-nb-chars="25"><span class="idea" data-nb-ref-number="416" id="idea416" data-nb-words="4" data-nb-chars="25">„Ne. Jenom k&nbsp;mobilizaci.“</span></p>
          <p class="chunk" data-nb-ref-number="417" data-nb-words="7" data-nb-chars="34"><span class="idea" data-nb-ref-number="417" id="idea417" data-nb-words="7" data-nb-chars="34">„A&nbsp;kdy se&nbsp;má&nbsp;začnout s&nbsp;povstánim?“</span></p>
          <p class="chunk" data-nb-ref-number="418" data-nb-words="4" data-nb-chars="23"><span class="idea" data-nb-ref-number="418" id="idea418" data-nb-words="4" data-nb-chars="23">„Až dá&nbsp;rozkaz Čemelík.“</span></p>
          <p class="chunk" data-nb-ref-number="419" data-nb-words="4" data-nb-chars="23"><span class="idea" data-nb-ref-number="419" id="idea419" data-nb-words="4" data-nb-chars="23">„Von je&nbsp;plukovník, jo?“</span></p>
          <p class="chunk" data-nb-ref-number="420" data-nb-words="1" data-nb-chars="5"><span class="idea" data-nb-ref-number="420" id="idea420" data-nb-words="1" data-nb-chars="5">„Jo.“</span></p>
          <p class="chunk" data-nb-ref-number="421" data-nb-words="6" data-nb-chars="31"><span class="idea" data-nb-ref-number="421" id="idea421" data-nb-words="6" data-nb-chars="31">Odmlčel jsem se. Pak jsem řekl:</span></p>
          <p class="chunk" data-nb-ref-number="422" data-nb-words="12" data-nb-chars="63"><span class="idea" data-nb-ref-number="422" id="idea422" data-nb-words="12" data-nb-chars="63">„A&nbsp;– ty&nbsp;si&nbsp;myslíš, že&nbsp;Šabata něco začne?“ Přema pokrčil rameny.</span></p>
          <p class="chunk" data-nb-ref-number="423" data-nb-words="16" data-nb-chars="94"><span class="idea" data-nb-ref-number="423" id="idea423" data-nb-words="16" data-nb-chars="94">„A&nbsp;vy budete vopravdu čekat, až&nbsp;dostanete rozkaz?“ řekl jsem. Věděl jsem, že&nbsp;Přema je&nbsp;otráven.</span></p>
          <p class="chunk" data-nb-ref-number="424" data-nb-words="6" data-nb-chars="43"><span class="idea" data-nb-ref-number="424" id="idea424" data-nb-words="6" data-nb-chars="43">„Nevim,“ řekl. „Začínám vo&nbsp;tom pochybovat.“</span></p>
          <p class="chunk" data-nb-ref-number="425" data-nb-words="7" data-nb-chars="39"><span class="idea" data-nb-ref-number="425" id="idea425" data-nb-words="7" data-nb-chars="39">„Ty zbraně ste sehnali taky na&nbsp;rozkaz?“</span></p>
          <p class="chunk" data-nb-ref-number="426" data-nb-words="9" data-nb-chars="44"><span class="idea" data-nb-ref-number="426" id="idea426" data-nb-words="9" data-nb-chars="44">„Ty ne. To&nbsp;bylo na&nbsp;vlastní pěst,“ zasmál se.</span></p>
          <p class="chunk" data-nb-ref-number="427" data-nb-words="9" data-nb-chars="50"><span class="idea" data-nb-ref-number="427" id="idea427" data-nb-words="9" data-nb-chars="50">„Čeče,“ řekl jsem. „Já myslim, že&nbsp;Šabata se&nbsp;bojí.“</span></p>
          <p class="chunk" data-nb-ref-number="428" data-nb-words="2" data-nb-chars="14"><span class="idea" data-nb-ref-number="428" id="idea428" data-nb-words="2" data-nb-chars="14">„Taky myslim.“</span></p>
          <p class="chunk" data-nb-ref-number="429" data-nb-words="25" data-nb-chars="134"><span class="idea" data-nb-ref-number="429" id="idea429" data-nb-words="25" data-nb-chars="134">„Já těm chlapům aspoň nevěřim. Těm záleží jen na&nbsp;tom, aby se&nbsp;z&nbsp;toho dostali se&nbsp;zdravou kůží,“ řekl jsem. Přema chvíli mlčel. Pak řekl:</span></p>
          <p class="chunk" data-nb-ref-number="430" data-nb-words="11" data-nb-chars="59"><span class="idea" data-nb-ref-number="430" id="idea430" data-nb-words="11" data-nb-chars="59">„Víš, my&nbsp;se&nbsp;přece vodjakživa známe, tak ti&nbsp;můžu věřit, ne?“</span></p>
          <p class="chunk" data-nb-ref-number="431" data-nb-words="3" data-nb-chars="18"><span class="idea" data-nb-ref-number="431" id="idea431" data-nb-words="3" data-nb-chars="18">„Samo,“ řekl jsem.</span></p>
          <p class="chunk" data-nb-ref-number="432" data-nb-words="16" data-nb-chars="96"><span class="idea" data-nb-ref-number="432" id="idea432" data-nb-words="16" data-nb-chars="96">„My sme teda napojený na&nbsp;Šabatu. Ale dyby začal blbnout, tak do&nbsp;toho pudem samostatně, rozumíš?“</span></p>
          <p class="chunk" data-nb-ref-number="433" data-nb-words="1" data-nb-chars="5"><span class="idea" data-nb-ref-number="433" id="idea433" data-nb-words="1" data-nb-chars="5">„Jo.“</span></p>
          <p class="chunk" data-nb-ref-number="434" data-nb-words="9" data-nb-chars="45"><span class="idea" data-nb-ref-number="434" id="idea434" data-nb-words="9" data-nb-chars="45">„Ponivač já&nbsp;to&nbsp;taky vim, že&nbsp;to&nbsp;sou poserové.“</span></p>
          <p class="chunk" data-nb-ref-number="435" data-nb-words="8" data-nb-chars="41"><span class="idea" data-nb-ref-number="435" id="idea435" data-nb-words="8" data-nb-chars="41">„A&nbsp;proč ste se&nbsp;vlastně na&nbsp;ně&nbsp;napojovali?“</span></p>
          <p class="chunk" data-nb-ref-number="436" data-nb-words="5" data-nb-chars="30"><span class="idea" data-nb-ref-number="436" id="idea436" data-nb-words="5" data-nb-chars="30">„Šabata měl spojení s&nbsp;Prahou.“</span></p>
          <p class="chunk" data-nb-ref-number="437" data-nb-words="2" data-nb-chars="8"><span class="idea" data-nb-ref-number="437" id="idea437" data-nb-words="2" data-nb-chars="8">„A&nbsp;tak.“</span></p>
          <p class="chunk" data-nb-ref-number="438" data-nb-words="9" data-nb-chars="43"><span class="idea" data-nb-ref-number="438" id="idea438" data-nb-words="9" data-nb-chars="43">„Ale dyž něco začne, tak se&nbsp;na&nbsp;ně&nbsp;vyserem.“</span></p>
          <p class="chunk" data-nb-ref-number="439" data-nb-words="9" data-nb-chars="49"><span class="idea" data-nb-ref-number="439" id="idea439" data-nb-words="9" data-nb-chars="49">„Samo,“ řekl jsem. „A&nbsp;jak má&nbsp;bejt ta&nbsp;mobilizace?“</span></p>
          <p class="chunk" data-nb-ref-number="440" data-nb-words="31" data-nb-chars="171"><span class="idea" data-nb-ref-number="440" id="idea440" data-nb-words="31" data-nb-chars="171">„Copak, to&nbsp;by&nbsp;mohlo bejt dobrý. Prostě rozhlasem by&nbsp;se&nbsp;voznámilo, že&nbsp;lidi se&nbsp;maj jít hlásit do&nbsp;pivováru, a&nbsp;tam by&nbsp;se&nbsp;jim rozdělily bouchačky a&nbsp;trochu se&nbsp;to&nbsp;zorganizovalo.“</span></p>
          <p class="chunk" data-nb-ref-number="441" data-nb-words="7" data-nb-chars="37"><span class="idea" data-nb-ref-number="441" id="idea441" data-nb-words="7" data-nb-chars="37">„A&nbsp;vy se&nbsp;toho taky chcete zúčastnit?“</span></p>
          <p class="chunk" data-nb-ref-number="442" data-nb-words="24" data-nb-chars="130"><span class="idea" data-nb-ref-number="442" id="idea442" data-nb-words="24" data-nb-chars="130">„Asi jo. Ale jak bysme viděli, že&nbsp;je&nbsp;to&nbsp;nějak blbý, tak dem.“ Zase jsem zmlknul. Potřeboval jsem z&nbsp;Přemy nějak dostat ten automat.</span></p>
          <p class="chunk" data-nb-ref-number="443" data-nb-words="8" data-nb-chars="36"><span class="idea" data-nb-ref-number="443" id="idea443" data-nb-words="8" data-nb-chars="36">„Poslyš&nbsp;– a&nbsp;budete mít pro mě&nbsp;něco?“</span></p>
          <p class="chunk" data-nb-ref-number="444" data-nb-words="1" data-nb-chars="5"><span class="idea" data-nb-ref-number="444" id="idea444" data-nb-words="1" data-nb-chars="5">„Co?“</span></p>
          <p class="chunk" data-nb-ref-number="445" data-nb-words="6" data-nb-chars="41"><span class="idea" data-nb-ref-number="445" id="idea445" data-nb-words="6" data-nb-chars="41">„No, nějakej automat nebo něco takovýho.“</span></p>
          <p class="chunk" data-nb-ref-number="446" data-nb-words="9" data-nb-chars="50"><span class="idea" data-nb-ref-number="446" id="idea446" data-nb-words="9" data-nb-chars="50">„Jó, bez starosti. My&nbsp;máme zbraně eště ve&nbsp;skladě.“</span></p>
          <p class="chunk" data-nb-ref-number="447" data-nb-words="6" data-nb-chars="32"><span class="idea" data-nb-ref-number="447" id="idea447" data-nb-words="6" data-nb-chars="32">„A&nbsp;nemáte to&nbsp;pro někoho jinýho?“</span></p>
          <p class="chunk" data-nb-ref-number="448" data-nb-words="9" data-nb-chars="50"><span class="idea" data-nb-ref-number="448" id="idea448" data-nb-words="9" data-nb-chars="50">„Ne. Ty&nbsp;sme chtěli rozdělit lidem, až&nbsp;to&nbsp;praskne.“</span></p>
          <p class="chunk" data-nb-ref-number="449" data-nb-words="2" data-nb-chars="11"><span class="idea" data-nb-ref-number="449" id="idea449" data-nb-words="2" data-nb-chars="11">„Tak díky.“</span></p>
          <p class="chunk" data-nb-ref-number="450" data-nb-words="22" data-nb-chars="134"><span class="idea" data-nb-ref-number="450" id="idea450" data-nb-words="22" data-nb-chars="134">Došli jsme ke&nbsp;skladu. Železná roleta byla do&nbsp;polovic spuštěná a&nbsp;před dveřmi stál pan Skočdopole. Když mě&nbsp;spatřil, zatvářil se&nbsp;udiveně.</span></p>
          <p class="chunk" data-nb-ref-number="451" data-nb-words="13" data-nb-chars="65"><span class="idea" data-nb-ref-number="451" id="idea451" data-nb-words="13" data-nb-chars="65">„Tak se&nbsp;vám to&nbsp;povedlo, hoši? A&nbsp;jak to, že&nbsp;ste nemuseli střílet?“</span></p>
          <p class="chunk" data-nb-ref-number="452" data-nb-words="9" data-nb-chars="57"><span class="idea" data-nb-ref-number="452" id="idea452" data-nb-words="9" data-nb-chars="57">„Voni mě&nbsp;pustili. Šabata za&nbsp;nás intervenoval,“ řekl jsem.</span></p>
          <p class="chunk" data-nb-ref-number="453" data-nb-words="16" data-nb-chars="87"><span class="idea" data-nb-ref-number="453" id="idea453" data-nb-words="16" data-nb-chars="87">„Jo, to&nbsp;je&nbsp;něco jinýho,“ řekl pan Skočdopole. „Teď by&nbsp;to&nbsp;stejně bylo eště trochu brzo.“</span></p>
          <p class="chunk" data-nb-ref-number="454" data-nb-words="37" data-nb-chars="208"><span class="idea" data-nb-ref-number="454" id="idea454" data-nb-words="37" data-nb-chars="208">Vahař sklonil vlajku a&nbsp;podlezl dovnitř. Kluci lezli za&nbsp;ním, jeden za&nbsp;druhým. Přema zůstal stát se&nbsp;mnou. Pan Skočdopole k&nbsp;nám přistoupil. Měl na&nbsp;levém oku černou pásku. Přišel o&nbsp;to oko na&nbsp;Sibiři jako legionář.</span></p>
          <p class="chunk" data-nb-ref-number="455" data-nb-words="23" data-nb-chars="129"><span class="idea" data-nb-ref-number="455" id="idea455" data-nb-words="23" data-nb-chars="129">„Tak jen vopatrně a&nbsp;s&nbsp;rozmyslem, hoši,“ řekl. „Hlavně se&nbsp;neukvapovat a&nbsp;všechno si&nbsp;rozmyslet. Ale dyž de&nbsp;do&nbsp;tuhýho, tak se&nbsp;nebát,“</span></p>
          <p class="chunk" data-nb-ref-number="456" data-nb-words="8" data-nb-chars="54"><span class="idea" data-nb-ref-number="456" id="idea456" data-nb-words="8" data-nb-chars="54">„Počkej,“ řekl Přema. „Něco bych vod tebe potřeboval.“</span></p>
          <p class="chunk" data-nb-ref-number="457" data-nb-words="3" data-nb-chars="16"><span class="idea" data-nb-ref-number="457" id="idea457" data-nb-words="3" data-nb-chars="16">„No?“ řekl jsem.</span></p>
          <p class="chunk" data-nb-ref-number="458" data-nb-words="12" data-nb-chars="63"><span class="idea" data-nb-ref-number="458" id="idea458" data-nb-words="12" data-nb-chars="63">„Ve dvě mám sraz s&nbsp;kukem Lofovym u&nbsp;Šerpoňovýho zámku. Znáš ho?“</span></p>
          <p class="chunk" data-nb-ref-number="459" data-nb-words="7" data-nb-chars="37"><span class="idea" data-nb-ref-number="459" id="idea459" data-nb-words="7" data-nb-chars="37">„To je&nbsp;ten zrzavej z&nbsp;Mesršmitky, jo?“</span></p>
          <p class="chunk" data-nb-ref-number="460" data-nb-words="5" data-nb-chars="26"><span class="idea" data-nb-ref-number="460" id="idea460" data-nb-words="5" data-nb-chars="26">„Jo ten. Dělal v&nbsp;továrně.“</span></p>
          <p class="chunk" data-nb-ref-number="461" data-nb-words="3" data-nb-chars="16"><span class="idea" data-nb-ref-number="461" id="idea461" data-nb-words="3" data-nb-chars="16">„Jo. Toho znám.“</span></p>
          <p class="chunk" data-nb-ref-number="462" data-nb-words="16" data-nb-chars="78"><span class="idea" data-nb-ref-number="462" id="idea462" data-nb-words="16" data-nb-chars="78">„Tak podívej. Von mně má&nbsp;přinýst hlášení z&nbsp;Černý hory. Moh bys tam jít za&nbsp;mě?“</span></p>
          <p class="chunk" data-nb-ref-number="463" data-nb-words="1" data-nb-chars="13"><span class="idea" data-nb-ref-number="463" id="idea463" data-nb-words="1" data-nb-chars="13">„Samozřejmě.“</span></p>
          <p class="chunk" data-nb-ref-number="464" data-nb-words="15" data-nb-chars="70"><span class="idea" data-nb-ref-number="464" id="idea464" data-nb-words="15" data-nb-chars="70">„A&nbsp;řek bys mu, že&nbsp;maj zejtra ráno přijít všichni k&nbsp;nám do&nbsp;skladu, jo?“</span></p>
          <p class="chunk" data-nb-ref-number="465" data-nb-words="3" data-nb-chars="14"><span class="idea" data-nb-ref-number="465" id="idea465" data-nb-words="3" data-nb-chars="14">„Jo. V&nbsp;kolik?“</span></p>
          <p class="chunk" data-nb-ref-number="466" data-nb-words="4" data-nb-chars="16"><span class="idea" data-nb-ref-number="466" id="idea466" data-nb-words="4" data-nb-chars="16">„No, asi v&nbsp;osm.“</span></p>
          <p class="chunk" data-nb-ref-number="467" data-nb-words="1" data-nb-chars="8"><span class="idea" data-nb-ref-number="467" id="idea467" data-nb-words="1" data-nb-chars="8">„Dobře.“</span></p>
          <p class="chunk" data-nb-ref-number="468" data-nb-words="3" data-nb-chars="16"><span class="idea" data-nb-ref-number="468" id="idea468" data-nb-words="3" data-nb-chars="16">„Tak pudeš tam?“</span></p>
          <p class="chunk" data-nb-ref-number="469" data-nb-words="4" data-nb-chars="27"><span class="idea" data-nb-ref-number="469" id="idea469" data-nb-words="4" data-nb-chars="27">„Jistě. Máte nějaký heslo?“</span></p>
          <p class="chunk" data-nb-ref-number="470" data-nb-words="13" data-nb-chars="61"><span class="idea" data-nb-ref-number="470" id="idea470" data-nb-words="13" data-nb-chars="61">„Ne. Jen mu&nbsp;řekneš, že&nbsp;mu&nbsp;to&nbsp;vzkazuju. Von tě&nbsp;přece zná, ne?“</span></p>
          <p class="chunk" data-nb-ref-number="471" data-nb-words="1" data-nb-chars="8"><span class="idea" data-nb-ref-number="471" id="idea471" data-nb-words="1" data-nb-chars="8">„Jistě.“</span></p>
          <p class="chunk" data-nb-ref-number="472" data-nb-words="4" data-nb-chars="25"><span class="idea" data-nb-ref-number="472" id="idea472" data-nb-words="4" data-nb-chars="25">„Tak se&nbsp;můžu spolehnout?“</span></p>
          <p class="chunk" data-nb-ref-number="473" data-nb-words="9" data-nb-chars="49"><span class="idea" data-nb-ref-number="473" id="idea473" data-nb-words="9" data-nb-chars="49">„Samo. A&nbsp;poslyš&nbsp;– s&nbsp;tou bouchačkou můžu počítat?“</span></p>
          <p class="chunk" data-nb-ref-number="474" data-nb-words="11" data-nb-chars="68"><span class="idea" data-nb-ref-number="474" id="idea474" data-nb-words="11" data-nb-chars="68">„Samozřejmě. Jak bude mobilizace, tak přiď nejdřív k&nbsp;nám do&nbsp;skladu.“</span></p>
          <p class="chunk" data-nb-ref-number="475" data-nb-words="1" data-nb-chars="7"><span class="idea" data-nb-ref-number="475" id="idea475" data-nb-words="1" data-nb-chars="7">„Díky.“</span></p>
          <p class="chunk" data-nb-ref-number="476" data-nb-words="12" data-nb-chars="59"><span class="idea" data-nb-ref-number="476" id="idea476" data-nb-words="12" data-nb-chars="59">„Neni zač. A&nbsp;to hlášení mi&nbsp;vod Lofa přines taky do&nbsp;skladu.“</span></p>
          <p class="chunk" data-nb-ref-number="477" data-nb-words="4" data-nb-chars="27"><span class="idea" data-nb-ref-number="477" id="idea477" data-nb-words="4" data-nb-chars="27">„Ty tady vodpoledne budeš?“</span></p>
          <p class="chunk" data-nb-ref-number="478" data-nb-words="5" data-nb-chars="32"><span class="idea" data-nb-ref-number="478" id="idea478" data-nb-words="5" data-nb-chars="32">„Jo. Musíme eště čistit zbraně.“</span></p>
          <p class="chunk" data-nb-ref-number="479" data-nb-words="5" data-nb-chars="26"><span class="idea" data-nb-ref-number="479" id="idea479" data-nb-words="5" data-nb-chars="26">„Tak já&nbsp;přídu. Jinak nic?“</span></p>
          <p class="chunk" data-nb-ref-number="480" data-nb-words="1" data-nb-chars="5"><span class="idea" data-nb-ref-number="480" id="idea480" data-nb-words="1" data-nb-chars="5">„Ne.“</span></p>
          <p class="chunk" data-nb-ref-number="481" data-nb-words="9" data-nb-chars="40"><span class="idea" data-nb-ref-number="481" id="idea481" data-nb-words="9" data-nb-chars="40">Podal jsem mu&nbsp;ruku. Stiskl mi&nbsp;ji&nbsp;a&nbsp;řekl:</span></p>
          <p class="chunk" data-nb-ref-number="482" data-nb-words="2" data-nb-chars="13"><span class="idea" data-nb-ref-number="482" id="idea482" data-nb-words="2" data-nb-chars="13">„Tak nazdar.“</span></p>
          <p class="chunk" data-nb-ref-number="483" data-nb-words="5" data-nb-chars="27"><span class="idea" data-nb-ref-number="483" id="idea483" data-nb-words="5" data-nb-chars="27">„Nazdar a&nbsp;díky,“ řekl jsem.</span></p>
          <p class="chunk" data-nb-ref-number="484" data-nb-words="3" data-nb-chars="14"><span class="idea" data-nb-ref-number="484" id="idea484" data-nb-words="3" data-nb-chars="14">„To je&nbsp;dobrý.“</span></p>
          <p class="chunk" data-nb-ref-number="485" data-nb-words="4" data-nb-chars="30"><span class="idea" data-nb-ref-number="485" id="idea485" data-nb-words="4" data-nb-chars="30">„Sbohem,“ řekl pan Skočdopole.</span></p>
          <p class="chunk" data-nb-ref-number="486" data-nb-words="461" data-nb-chars="2550"><span class="idea" data-nb-ref-number="486" id="idea486" data-nb-words="461" data-nb-chars="2550">„Na shledanou,“ řekl jsem a&nbsp;otočil jsem se. Tak automat jsem měl. Ale to&nbsp;s&nbsp;tím Lofem mě&nbsp;otrávilo. Jenže se&nbsp;nedalo nic dělat. Něco za&nbsp;něco. Prošel jsem pod viaduktem a&nbsp;zamířil jsem k&nbsp;náměstí. Teprve teď jsem si&nbsp;všiml, že&nbsp;na&nbsp;protějším chodníku stojí lidé a&nbsp;dívají se&nbsp;ke&nbsp;skladu. A&nbsp;mě si&nbsp;taky prohlíželi. Okamžitě jsem měl dobrý pocit. Škoda že&nbsp;jsem šel s&nbsp;klukama beze zbraně. Ale to&nbsp;možná vypadalo dobře. Jako že&nbsp;jsem někdo přes ně&nbsp;nebo tak. Šel jsem rychle k&nbsp;náměstí a&nbsp;bylo mi&nbsp;dobře a&nbsp;na Lofa jsem přestal myslet. Slunce už&nbsp;nesvítilo, protože obloha se&nbsp;mezitím zatáhla dešťovými mraky. Přiletěly od&nbsp;severu a&nbsp;zakryly slunce a&nbsp;za chvíli byla celá obloha za&nbsp;nima. Zabočil jsem do&nbsp;Židovské ulice. Byla úzká, hrbolatá a&nbsp;liduprázdná. Na&nbsp;několika domech visely vlajky. Pohlédl jsem na&nbsp;hodinky. Už&nbsp;bylo poledne a&nbsp;lidi šli asi na&nbsp;oběd. V&nbsp;tom jim nezabránila ani revoluce. Zahnul jsem za&nbsp;roh a&nbsp;obešel poštu na&nbsp;náměstí. Tam už&nbsp;zas chodili lidi normálně, ale davy zmizely. Vlajky visely z&nbsp;kostela a&nbsp;ze spořitelny a&nbsp;vypadaly jako osmadvacátého října v&nbsp;poledne. Z&nbsp;těch vlajek na&nbsp;mě&nbsp;padla marnost. Skoro se&nbsp;mi&nbsp;zdálo, že&nbsp;ze&nbsp;všech domů voní pečené husy. To&nbsp;je&nbsp;ono. A&nbsp;zaručeně je&nbsp;budou píct. Tak to&nbsp;chodí. Strach, sláva, kutálka, řeči a&nbsp;husaknedlíkzelí. Zas to&nbsp;bude tak. Vůbec nic se&nbsp;v&nbsp;tom všem nezmění. Pár vzrušených dní a&nbsp;pak zase ta&nbsp;kaše, pořád stejná a&nbsp;lepkavá a&nbsp;tahavá. A&nbsp;krkání po&nbsp;obědě. Před chvílí mi&nbsp;bylo dobře a&nbsp;příjemno, a&nbsp;teď jsem byl najednou otráven. Aspoň že&nbsp;mám jazz. Ale ani to&nbsp;v&nbsp;té chvíli nepomohlo. Aspoň pujdem do&nbsp;Prahy, na&nbsp;univerzitu. Nepomohlo to. Sakra. Aspoň Irena! Nic. Bylo mi&nbsp;úplně tupě. Hrůza mě&nbsp;zachvátila. Bylo mi, jako kdybych ochrnul nebo oslepl a&nbsp;už nikdy neměl vidět, vlastně cítit, nic, ani příjemné, ani nepříjemné, jenom tuhle tupou monotónnost života bez výhledu. Honem! Těšit se&nbsp;na&nbsp;něco! Mít z&nbsp;něčeho radost! Milovat něco! Nebo mít na&nbsp;něco vztek! Ale nic. Stál jsem na&nbsp;rohu pošty a&nbsp;necítil jsem nic. Bylo to&nbsp;zoufalé. Najednou už&nbsp;jsem v&nbsp;životě nic před sebou neměl. Aspoň spát. Ale neusnul bych. Nervy jsem měl napjaté. Bože, aspoň něco! Aspoň Irena. Snažil jsem se&nbsp;ji&nbsp;představit, představil jsem si&nbsp;ji, ale nic. Jen tupost. Musel jsem ji&nbsp;vidět ve&nbsp;skutečnosti. Snad mi&nbsp;aspoň to&nbsp;pomůže. Ano. Vidět ji&nbsp;a&nbsp;kecat s&nbsp;ní, aspoň to&nbsp;mi&nbsp;pomůže. Snad aspoň to. Zahnul jsem rychle na&nbsp;poštu a&nbsp;vešel do&nbsp;úřadovny. Bílá skla v&nbsp;přepážkách byla stažena. V&nbsp;místnostech bylo ticho. Přistoupil jsem k&nbsp;telefonní přepážce a&nbsp;zaklepal jsem. Přepážka se&nbsp;zvedla a&nbsp;za ní&nbsp;seděla ta&nbsp;nosatá odbarvená holka, co&nbsp;se&nbsp;střídala ve&nbsp;službě s&nbsp;Irenou. Irena už&nbsp;tam nebyla.</span></p>
          <p class="chunk" data-nb-ref-number="487" data-nb-words="9" data-nb-chars="53"><span class="idea" data-nb-ref-number="487" id="idea487" data-nb-words="9" data-nb-chars="53">„Prosim vás, Irena už&nbsp;odešla?“ zeptal jsem se&nbsp;rychle.</span></p>
          <p class="chunk" data-nb-ref-number="488" data-nb-words="9" data-nb-chars="47"><span class="idea" data-nb-ref-number="488" id="idea488" data-nb-words="9" data-nb-chars="47">Holka se&nbsp;na&nbsp;mě&nbsp;zvědavě podívala a&nbsp;kývla hlavou.</span></p>
          <p class="chunk" data-nb-ref-number="489" data-nb-words="193" data-nb-chars="1137"><span class="idea" data-nb-ref-number="489" id="idea489" data-nb-words="193" data-nb-chars="1137">„Děkuji vám,“ řekl jsem a&nbsp;otočil jsem se. Vyběhl jsem rychle z&nbsp;místnosti. Těžká, mosazí pobitá vrata mi&nbsp;dala hodně práce. Bože! Kde je&nbsp;Irena! Kde je&nbsp;něco! Obloha nad náměstím se&nbsp;už&nbsp;úplně zatáhla. Všude studené světlo. Červeň na&nbsp;vlajkách pobledla a&nbsp;několik lidí se&nbsp;táhlo kolem kostela. Kostel! Chytil jsem se&nbsp;těch baňatých věží jako záchranného pásu. Jeho okna v&nbsp;hlubokých výklencích a&nbsp;jeho slepé sluneční hodiny na&nbsp;stěně. Rychle kostel! Rychle něco cítit, něco říkat, aby se&nbsp;to&nbsp;ve&nbsp;mně ozývalo, aby to&nbsp;nebylo tak tupé, aby to&nbsp;ve&nbsp;mně rozezvučelo nějakou rezonanci. Úplně, úplně pustý život. K&nbsp;čemu je&nbsp;Irena. K&nbsp;čemu je&nbsp;jazz. K&nbsp;čemu je&nbsp;všechno. Celý život. Skoro jsem utíkal ke&nbsp;kostelu. Dveře byly pootevřené. Vrazil jsem dovnitř. V&nbsp;předsíni stál stolek s&nbsp;nábožnými brožurkami a&nbsp;pokladničkou. Nalevo byl misijní kříž a&nbsp;napravo starodávná náhrobní deska nějakých pánů. Dostal jsem šílený strach, jestli nejsou zamčeny skleněné dveře do&nbsp;hlavní lodi. Obyčejně bývaly. Vzal jsem za&nbsp;ně&nbsp;a&nbsp;byly otevřené. Vstoupil jsem dovnitř a&nbsp;ovanulo mě&nbsp;kostelní chladno. Namočil jsem palec do&nbsp;kropenky a&nbsp;udělal jsem si&nbsp;vlhké kříže na&nbsp;čele a&nbsp;na bradě a&nbsp;na prsou.</span></p>
          <p class="chunk" data-nb-ref-number="490" data-nb-words="722" data-nb-chars="3960"><span class="idea" data-nb-ref-number="490" id="idea490" data-nb-words="722" data-nb-chars="3960">Na&nbsp;lavicích sedělo několik stařenek, poměrně hodně jich bylo, víc než obyčejně. Okny se&nbsp;vlévalo dovnitř bílé světlo a&nbsp;rozplývalo se&nbsp;v&nbsp;jezírko studeného příšeří. Bože, proč to&nbsp;nemá barevná okna! Ale vyndali je&nbsp;kvůli nebezpečí náletů. Tři okna v&nbsp;gotickém výklenku za&nbsp;hlavním oltářem zrovna mrzla nepříjemným chladem. Bože! Celý kostel byl jasný a&nbsp;čistý. Moc jasný. V&nbsp;tomhle se&nbsp;nedalo nic dělat. V&nbsp;tomhle kostele se&nbsp;nedalo nic cítit. Jak si&nbsp;sakra moh člověk představit Boha v&nbsp;tomhle světle. A&nbsp;já jsem potřeboval něco cítit a&nbsp;rychle. Přelétl jsem očima všechny ty&nbsp;pitomě zrenovované a&nbsp;nablýskané oltáře. U&nbsp;levého oltáře stála cínová křtitelnice, z&nbsp;které jsem byl kdysi pokřtěn. Vedle ní&nbsp;byl poslední z&nbsp;podpěrných sloupů postranního křídla kůru. Pohlédl jsem tam. To&nbsp;bylo ono! Tam bylo šero! Stál tam nakřivo malý oltářík s&nbsp;Panenkou Marií, před ním viselo červené světýlko a&nbsp;bylo tam šero. Šel jsem tam. Podpatky mi&nbsp;nepěkně cvakaly po&nbsp;podlaze a&nbsp;několik babiček se&nbsp;na&nbsp;mě&nbsp;podívalo. Klekl jsem si&nbsp;na&nbsp;stupně oltáře a&nbsp;pohlédl jsem na&nbsp;Panenku Marii. Tahle nebyla příliš hezká. Radši jsem přivřel oči a&nbsp;představil jsem si&nbsp;v&nbsp;duchu tu&nbsp;svoji. Ta&nbsp;měla červené rty a&nbsp;zelené oči. Jako Irena. Vlastně byla úplně jako Irena. Zdrávas, Královno, matko milosrdenství, živote sladkosti, začal jsem. Cítil jsem, že&nbsp;mě&nbsp;Panenka Maria poslouchá. A&nbsp;poslouchala mě. Naděje naše, k&nbsp;Tobě voláme, vyhnáni synové Evy, v&nbsp;tomto slzavém údolí. Panenka Maria mě&nbsp;poslouchala a&nbsp;dívala se&nbsp;na&nbsp;mě. Řekni. Řekni mi&nbsp;něco, škemral jsem. Bože, řekni mi&nbsp;něco. Ať&nbsp;něco cítím. Ale kašlala na&nbsp;mě. Jenom mě&nbsp;poslouchala, a&nbsp;nic. Jenže ona nikdy nic neříkala. Vždycky jen takhle tupě poslouchala, a&nbsp;nic. Obrať k&nbsp;nám své milosrdné oči, zaprosil jsem a&nbsp;už jsem viděl, jak po&nbsp;mně obrací své pěkné oči a&nbsp;jak je&nbsp;to&nbsp;prima, a&nbsp;pocítil jsem vzrušení a&nbsp;měla pootevřenou hezkou rubínovou pusu, bylo to&nbsp;v&nbsp;noci a&nbsp;pak oči trochu přivřela. Možná že&nbsp;si&nbsp;to&nbsp;ještě rozmyslí, a&nbsp;možná že&nbsp;si&nbsp;mě&nbsp;vezme. Nebylo by&nbsp;to&nbsp;špatné si&nbsp;ji&nbsp;vzít. Je&nbsp;to&nbsp;sice konec všeho, plánu a&nbsp;tak, ale z&nbsp;plánů stejně nikdy nic není a&nbsp;tohle je&nbsp;velmi dobré. Velmi příjemně dobré, Bože. Spát s&nbsp;ní a&nbsp;mít ji, ale co&nbsp;se&nbsp;s&nbsp;ní sakra dá&nbsp;dělat kromě toho. Co&nbsp;se&nbsp;sakra s&nbsp;Irenou dá&nbsp;dělat jiného. Mluvit se&nbsp;s&nbsp;ní nedá, jenom kecat, a&nbsp;to by&nbsp;mě&nbsp;otrávilo, pořád. Houby. Rači ať&nbsp;si&nbsp;to&nbsp;nerozmyslí. Rači ať&nbsp;oblaží Zdeňka. Bodeť, lepší je&nbsp;to&nbsp;bez ní. A&nbsp;co. V&nbsp;Praze jich třeba bude, Iren. Houby Irena. Je&nbsp;dost dobrá, ale právě tak z&nbsp;nouze. Pohlédl jsem na&nbsp;oltář a&nbsp;uvědomil jsem si, že&nbsp;jsem se&nbsp;chtěl pomodlit. Otče náš, začal jsem, ale vlastně proč jsem se&nbsp;chtěl modlit? Aha, kvůli pocitům. Ale už&nbsp;jsem je&nbsp;měl. Už&nbsp;se&nbsp;nemusím modlit. Už&nbsp;mám pocity. Irena a&nbsp;ty jiné Ireny v&nbsp;Praze. A&nbsp;budu je&nbsp;okouzlovat saxofonem. Saxofon je&nbsp;nejsexuálnější nástroj. Sexofon. Úplná vábnička na&nbsp;holky. Chtěl jsem honem skončit modlitbu a&nbsp;jít ven, protože všechno už&nbsp;bylo zas v&nbsp;pořádku, ale musel jsem se&nbsp;nejdřív něco pomodlit. Aspoň otčenáš a&nbsp;zdrávas. Třeba to&nbsp;Pámbůh chce, aby nás modlení otravovalo a&nbsp;aby tok vyzkoušel, jestli jsme ochotni pro něj něco udělat. Pustil jsem se&nbsp;do&nbsp;otčenáše, ale nemohl jsem se&nbsp;ho&nbsp;domodlit. Pořád se&nbsp;mi&nbsp;do&nbsp;něj pletla Irena a&nbsp;saxofon a&nbsp;Praha a&nbsp;bary a&nbsp;ty dívky a&nbsp;pak revoluce a&nbsp;Přema a&nbsp;automaty a&nbsp;že mám jít odpoledne za&nbsp;Lofem a&nbsp;nemohl jsem se&nbsp;to&nbsp;domodlit. Konečně jsem se&nbsp;tak soustředil, až&nbsp;mě&nbsp;to&nbsp;bolelo, a&nbsp;odmodlil jsem to. Oddychl jsem si&nbsp;a&nbsp;honem jsem udělal kříž a&nbsp;měl jsem trochu výčitky svědomí, ale hned jsem je&nbsp;ztratil, sotva jsem se&nbsp;octnul venku před kostelem. Na&nbsp;čele mě&nbsp;ještě studil kříž a&nbsp;cítil jsem, že&nbsp;tam mám kapku vody. Honem jsem ji&nbsp;utřel, aby to&nbsp;někdo neviděl, a&nbsp;pustil jsem se&nbsp;kolem kostela domů. Na&nbsp;ulici bylo jen málo lidí a&nbsp;nepotkal jsem nikoho ze&nbsp;známých. Stoupal jsem pomalu vzhůru. Vzpomněl jsem si, jak mě&nbsp;vedli. Doufal jsem, že&nbsp;se&nbsp;to&nbsp;maminka nedozvěděla. Snad ne. Nebylo by&nbsp;to&nbsp;dobré, kdyby se&nbsp;to&nbsp;dozvěděla. Měla vysoký krevní tlak a&nbsp;byla nervózní. Odemkl jsem dveře a&nbsp;vešel jsem do&nbsp;bytu. Čekal jsem, co&nbsp;bude. Ale otec s&nbsp;maminkou seděli v&nbsp;pokoji u&nbsp;stolu.</span></p>
          <p class="chunk" data-nb-ref-number="491" data-nb-words="4" data-nb-chars="23"><span class="idea" data-nb-ref-number="491" id="idea491" data-nb-words="4" data-nb-chars="23">„Dobrý den,“ řekl jsem.</span></p>
          <p class="chunk" data-nb-ref-number="492" data-nb-words="8" data-nb-chars="44"><span class="idea" data-nb-ref-number="492" id="idea492" data-nb-words="8" data-nb-chars="44">„Nazdar,“ řekl otec. „Tak co&nbsp;se&nbsp;děje venku?“</span></p>
          <p class="chunk" data-nb-ref-number="493" data-nb-words="6" data-nb-chars="41"><span class="idea" data-nb-ref-number="493" id="idea493" data-nb-words="6" data-nb-chars="41">„Nic. Doktor Šabata vyjednává s&nbsp;Němcema.“</span></p>
          <p class="chunk" data-nb-ref-number="494" data-nb-words="15" data-nb-chars="93"><span class="idea" data-nb-ref-number="494" id="idea494" data-nb-words="15" data-nb-chars="93">„Bože, dej, abysme to&nbsp;všechno ve&nbsp;zdraví přežili,“ řekla maminka. Nevěděla nic. Bylo to&nbsp;dobré.</span></p>
          <p class="chunk" data-nb-ref-number="495" data-nb-words="30" data-nb-chars="175"><span class="idea" data-nb-ref-number="495" id="idea495" data-nb-words="30" data-nb-chars="175">„Ale jistě, mami. Neboj se,“ řekl jsem a&nbsp;posadil jsem se&nbsp;ke&nbsp;stolu. Maminka vstala, vzala hrnec s&nbsp;polívkou a&nbsp;nalila mi&nbsp;aluminiovou naběračkou do&nbsp;talíře. Byla to&nbsp;hovězí polívka.</span></p>
          <p class="chunk" data-nb-ref-number="496" data-nb-words="9" data-nb-chars="64"><span class="idea" data-nb-ref-number="496" id="idea496" data-nb-words="9" data-nb-chars="64">„Dopoledne sme začerňovali nápisy,“ řekl jsem, aby nebylo ticho.</span></p>
          <p class="chunk" data-nb-ref-number="497" data-nb-words="19" data-nb-chars="105"><span class="idea" data-nb-ref-number="497" id="idea497" data-nb-words="19" data-nb-chars="105">„Slyšel jsem. A&nbsp;co se, prosím tě, dělo na&nbsp;náměstí?“ řekl otec. „Nic. Jenom ho&nbsp;Němci vyklidili a&nbsp;vodešli.“</span></p>
          <p class="chunk" data-nb-ref-number="498" data-nb-words="3" data-nb-chars="15"><span class="idea" data-nb-ref-number="498" id="idea498" data-nb-words="3" data-nb-chars="15">„Tys to&nbsp;viděl?“</span></p>
          <p class="chunk" data-nb-ref-number="499" data-nb-words="17" data-nb-chars="87"><span class="idea" data-nb-ref-number="499" id="idea499" data-nb-words="17" data-nb-chars="87">„Jo,“ řekl jsem. Pak jsem rychle řekl, abych odvedl řeč od&nbsp;toho, co&nbsp;se&nbsp;dělo na&nbsp;náměstí:</span></p>
          <p class="chunk" data-nb-ref-number="500" data-nb-words="6" data-nb-chars="33"><span class="idea" data-nb-ref-number="500" id="idea500" data-nb-words="6" data-nb-chars="33">„Poslyš, tati, co&nbsp;je&nbsp;s&nbsp;Vladykou?“</span></p>
          <p class="chunk" data-nb-ref-number="501" data-nb-words="3" data-nb-chars="18"><span class="idea" data-nb-ref-number="501" id="idea501" data-nb-words="3" data-nb-chars="18">Otec se&nbsp;zašklebil.</span></p>
          <p class="chunk" data-nb-ref-number="502" data-nb-words="15" data-nb-chars="82"><span class="idea" data-nb-ref-number="502" id="idea502" data-nb-words="15" data-nb-chars="82">„No, zatím nic. Ráno jsme mu&nbsp;oznámili, aby šel domů a&nbsp;vyčkal na&nbsp;další rozhodnutí.“</span></p>
          <p class="chunk" data-nb-ref-number="503" data-nb-words="12" data-nb-chars="66"><span class="idea" data-nb-ref-number="503" id="idea503" data-nb-words="12" data-nb-chars="66">„Já ho&nbsp;viděl před bankou. Měl na&nbsp;klopě kokardu jako benátská noc.“</span></p>
          <p class="chunk" data-nb-ref-number="504" data-nb-words="8" data-nb-chars="40"><span class="idea" data-nb-ref-number="504" id="idea504" data-nb-words="8" data-nb-chars="40">„Jo? No&nbsp;to&nbsp;víš, ten teď bude vlastenec.“</span></p>
          <p class="chunk" data-nb-ref-number="505" data-nb-words="3" data-nb-chars="16"><span class="idea" data-nb-ref-number="505" id="idea505" data-nb-words="3" data-nb-chars="16">„A&nbsp;skřípneš ho?“</span></p>
          <p class="chunk" data-nb-ref-number="506" data-nb-words="14" data-nb-chars="71"><span class="idea" data-nb-ref-number="506" id="idea506" data-nb-words="14" data-nb-chars="71">„Inu, měl bych. Ale to&nbsp;až&nbsp;jak se&nbsp;dohodnou kolegové v&nbsp;bance,“ řekl otec.</span></p>
          <p class="chunk" data-nb-ref-number="507" data-nb-words="8" data-nb-chars="39"><span class="idea" data-nb-ref-number="507" id="idea507" data-nb-words="8" data-nb-chars="39">Otec byl měkkýš a&nbsp;dobrák. Znal jsem ho.</span></p>
          <p class="chunk" data-nb-ref-number="508" data-nb-words="16" data-nb-chars="93"><span class="idea" data-nb-ref-number="508" id="idea508" data-nb-words="16" data-nb-chars="93">„Teda toho byste měli skřípnout,“ řekl jsem. Polívka mi&nbsp;chutnala. Dojedl jsem ji&nbsp;až&nbsp;do&nbsp;konce.</span></p>
          <p class="chunk" data-nb-ref-number="509" data-nb-words="5" data-nb-chars="23"><span class="idea" data-nb-ref-number="509" id="idea509" data-nb-words="5" data-nb-chars="23">„A&nbsp;co dále?“ řekl otec.</span></p>
          <p class="chunk" data-nb-ref-number="510" data-nb-words="3" data-nb-chars="26"><span class="idea" data-nb-ref-number="510" id="idea510" data-nb-words="3" data-nb-chars="26">„Svíčková,“ řekla maminka.</span></p>
          <p class="chunk" data-nb-ref-number="511" data-nb-words="2" data-nb-chars="9"><span class="idea" data-nb-ref-number="511" id="idea511" data-nb-words="2" data-nb-chars="9">„Z&nbsp;koně?“</span></p>
          <p class="chunk" data-nb-ref-number="512" data-nb-words="7" data-nb-chars="39"><span class="idea" data-nb-ref-number="512" id="idea512" data-nb-words="7" data-nb-chars="39">„To víš. Dnes se&nbsp;jinýho nic nedostane.“</span></p>
          <p class="chunk" data-nb-ref-number="513" data-nb-words="14" data-nb-chars="70"><span class="idea" data-nb-ref-number="513" id="idea513" data-nb-words="14" data-nb-chars="70">„No dyť nic neříkám. Z&nbsp;koně je&nbsp;svíčková eště lepší, než dyž je&nbsp;pravá.“</span></p>
          <p class="chunk" data-nb-ref-number="514" data-nb-words="85" data-nb-chars="491"><span class="idea" data-nb-ref-number="514" id="idea514" data-nb-words="85" data-nb-chars="491">Maminka odešla do&nbsp;kuchyně. Vzal jsem do&nbsp;ruky knížku, která ležela na&nbsp;rádiu. Mořský chléb od&nbsp;Willibalda Yöringa. Otevřel jsem ji&nbsp;a&nbsp;pojal mě&nbsp;hnus. Ten Yöring se&nbsp;zajímal o&nbsp;život norských rybářů. Já&nbsp;jsem se&nbsp;nezajímal o&nbsp;život norských rybářů. Položil jsem knihu zpátky. Knihy byly hnusné, většinou. Lepší byly desky. Já&nbsp;jsem se&nbsp;zajímal o&nbsp;jídlo. O&nbsp;život taky, ale o&nbsp;svůj. Maminka se&nbsp;objevila ve&nbsp;dveřích, nesla kastrol na&nbsp;dřevěném podnose a&nbsp;postavila ho&nbsp;na&nbsp;stůl. Otec zvedl opatrně pokličku a&nbsp;řekl:</span></p>
          <p class="chunk" data-nb-ref-number="515" data-nb-words="1" data-nb-chars="4"><span class="idea" data-nb-ref-number="515" id="idea515" data-nb-words="1" data-nb-chars="4">„Á!“</span></p>
          <p class="chunk" data-nb-ref-number="516" data-nb-words="1113" data-nb-chars="6132"><span class="idea" data-nb-ref-number="516" id="idea516" data-nb-words="1113" data-nb-chars="6132">Potom si&nbsp;nandal pořádný kus na&nbsp;talíř a&nbsp;polil celý talíř omáčkou. Do&nbsp;ní&nbsp;utopil šest knedlíků. Otec byl dobrý. Měl jsem ho&nbsp;rád. Otec byl dobrý proto, poněvadž ze&nbsp;sebe nedělal, co&nbsp;nebyl. Proto jsem ho&nbsp;měl rád. Všim jsem si&nbsp;už&nbsp;dávno, že&nbsp;čím člověk žije, to&nbsp;se&nbsp;stává nejnápadnějším rysem jeho anatomie a&nbsp;fyziognomie. Je&nbsp;to&nbsp;úplně podle Darwina, nebo kdo to&nbsp;řek, nebo snad Spencera, o&nbsp;té adaptaci a&nbsp;o&nbsp;růstu vlastností cvikem. Nic není legračnější než duchovní intelektuálové s&nbsp;velkou hubou. U&nbsp;těch je&nbsp;na&nbsp;první pohled vidět, co&nbsp;si&nbsp;cvičí, jestli mozek, nebo žaludek. Ale otec nic nepředstíral, otec měl hubu nádhernou, tváře jako vaky, a&nbsp;když jedl&nbsp;– a&nbsp;měl přitom vždycky sevřená ústa&nbsp;–, bylo slyšet, jak se&nbsp;mu&nbsp;v&nbsp;té ohromné hubě všechno mele a&nbsp;drtí a&nbsp;praská a&nbsp;mísí, když, poněvadž měl hubu zavřenou, přitom vůbec nemlaskal. A&nbsp;jinak byl otec veselý a&nbsp;šprýmovný a&nbsp;dovedl vyprávět děsné vtipy a&nbsp;taky je&nbsp;pořád vyprávěl, a&nbsp;co bylo zvláštní, vždycky měl hrozný úspěch. Mně ty&nbsp;vtipy připadaly uhozené, ale lidem asi ne. Dřív jsem si&nbsp;o&nbsp;něm myslel, že&nbsp;ho&nbsp;nedokáže nic dojmout, ale když umřela tetička Máňa, brečel otec celý den a&nbsp;zalykal se&nbsp;při mluvení jako dítě. Ano, otec byl dobrý a&nbsp;měl jsem ho&nbsp;rád. On&nbsp;mi&nbsp;sice nerozuměl, ale to&nbsp;mi&nbsp;bylo jedno, hlavně že&nbsp;mi&nbsp;dával prachy a&nbsp;všechno mi&nbsp;dovolil. A&nbsp;to on&nbsp;ano. Nandal jsem si&nbsp;maso a&nbsp;knedlíky a&nbsp;omáčku a&nbsp;snědl jsem to&nbsp;v&nbsp;několika minutách. Bylo to&nbsp;moc dobré. Vůbec jsem se&nbsp;nedivil, že&nbsp;jsou lidi, kteří žijí jen pro tohle. Kdybych to&nbsp;měl pořád a&nbsp;bez velké námahy a&nbsp;kdybych měl lepší zažívání, dovedl bych taky klidně pro to&nbsp;žít. Klidně bych dovedl žít pro to, abych jedl, a&nbsp;to, že&nbsp;jsem jedl proto, abych žil, zavinilo jen to, že&nbsp;se&nbsp;většinou z&nbsp;nouze dělala taková jídla, která nestála za&nbsp;to, aby kvůli nim člověk žil. Proto jsem si&nbsp;musel vyrábět jiné smysly života. Po&nbsp;obědě maminka sklidila ze&nbsp;stolu a&nbsp;otec si&nbsp;šel lehnout do&nbsp;kuchyně na&nbsp;kanape. Vstal jsem od&nbsp;stolu a&nbsp;posadil jsem se&nbsp;do&nbsp;křesla u&nbsp;rádia. Z&nbsp;kuchyně se&nbsp;ozvalo cvakání talířů. Zapnul jsem rádio a&nbsp;zadíval jsem se&nbsp;z&nbsp;okna. Po&nbsp;obědě se&nbsp;příjemně myslelo. Nad městem se&nbsp;srazily chuchvalce mraků a&nbsp;do údolí začal padat déšť. Z&nbsp;okna jsem viděl jen stráně a&nbsp;les a&nbsp;domy, ale lidi ne. Lidi byli ztraceni v&nbsp;ulicích. Rádio se&nbsp;rozehřálo a&nbsp;ozval se&nbsp;zoufalý hlas. Teprve teď jsem si&nbsp;zas vzpomněl, že&nbsp;se&nbsp;vysílá revoluce. Hlas říkal, že&nbsp;se&nbsp;od&nbsp;Benešova blíží ku&nbsp;Praze tanky. Zamrazilo mě. Třeba to&nbsp;bude v&nbsp;Praze šeredné. Třeba Prahu rozflákají. Zachtělo se&nbsp;mi&nbsp;bitvy. Staroměstská radnice prý hoří, řekl hlasatel. Představil jsem si&nbsp;to&nbsp;z&nbsp;kobyliského kopce, tam byl pěkný výhled na&nbsp;Prahu, dost neotřelý, a&nbsp;město vypadalo odtamtud seshora šedě a&nbsp;ploše, jenom komíny a&nbsp;věžičky trčely nahoru, nad tu&nbsp;plochou masu. A&nbsp;teď jsem si&nbsp;představil, jak tam stoupají sloupy kouře k&nbsp;deštivému nebi a&nbsp;vítr je&nbsp;všelijak ohýbá a&nbsp;víří jima, jak planou ohně všude po&nbsp;městě, do&nbsp;dálky až&nbsp;za&nbsp;Vyšehradem, a&nbsp;jak se&nbsp;Praha temní v&nbsp;podvečeru, ty&nbsp;ohně jsou jasnější a&nbsp;jasnější a&nbsp;obrovské plameny olizují Muzeum a&nbsp;ty nízké věže a&nbsp;libeňský plynojem a&nbsp;do dálky jsou menší a&nbsp;menší a&nbsp;černé sloupy kouře mávají a&nbsp;točí se&nbsp;ke&nbsp;hvězdám. Byla to&nbsp;zkáza a&nbsp;já seděl v&nbsp;křesle a&nbsp;v&nbsp;žaludku jsem měl divný pocit a&nbsp;v&nbsp;mozku taky. A&nbsp;nebyl tak docela nepříjemný. Tak přece jsme nezůstali bez těchhle efektů. Přece nejsme tak docela zatuchlí. Máme to&nbsp;jako ve&nbsp;Stalingradě, jako v&nbsp;Londýně, jako ve&nbsp;Varšavě. Praha taky hoří. Krkl jsem a&nbsp;hlasatel začal vzrušeně hlásit to&nbsp;o&nbsp;těch tancích česky znějící angličtinou: <em>Attention, attention! German tanks are approaching to&nbsp;Prague from Benešov. We&nbsp;need air support! Attention Allied Airforce! We&nbsp;need air support!</em><sup id="fnref:15"><a href="#fn:15" class="footnote-ref" role="doc-noteref">15</a></sup> Znělo to&nbsp;nádherně. Pak to&nbsp;říkal ještě rusky, ale tomu jsem nerozuměl. A&nbsp;viděl jsem masivní typhoony a&nbsp;thunderbolty s&nbsp;kulometama vyčnívajícíma z&nbsp;přední hrany křídel, jak se&nbsp;snášejí v&nbsp;drobném dešti nad benešovskou silnicí a&nbsp;rozdemolovávají německé tanky. Jak tam hoří tygři a&nbsp;panteři a&nbsp;esesmani v&nbsp;kožených helmách rychle vyskakují z&nbsp;příklopů dělových věží, padají do&nbsp;bláta a&nbsp;utíkají do&nbsp;polí a&nbsp;malé zelené spitfiry se&nbsp;do&nbsp;nich strefují v&nbsp;hloubkových náletech. Bylo mi&nbsp;dobře. V&nbsp;pokoji bylo teplo a&nbsp;šero, na&nbsp;pianě byl rozevřený klavírní part Yellow Dog Blues, za&nbsp;oknem bylo po&nbsp;obědě a&nbsp;vlajky splihle visely v&nbsp;dešti. Seděl jsem tak dlouhou chvíli a&nbsp;snil jsem o&nbsp;tom všem a&nbsp;pak zas trochu o&nbsp;Ireně, a&nbsp;najednou udeřily hodiny příjemným hlasem a&nbsp;bylo půl druhé. Musel jsem za&nbsp;Lofem. Zatěšil jsem se&nbsp;na&nbsp;to. Bylo teď příjemné obléci si&nbsp;gumák, opustit teplý pokoj a&nbsp;jít v&nbsp;drobném dešti za&nbsp;spikleneckým posláním do&nbsp;zámecké aleje, zatímco ostatní budou trávit svoje obědy a&nbsp;čekat, až&nbsp;se&nbsp;to&nbsp;přežene. Jít sám, pane, a&nbsp;připravovat povstání. Odešel jsem do&nbsp;předsíně a&nbsp;oblíkl jsem si&nbsp;gumák. Skleněné dveře do&nbsp;kuchyně byly zavřeny. Pak mi&nbsp;najednou napadlo, že&nbsp;bych se&nbsp;měl převlíknout. Měl jsem na&nbsp;sobě dosud svoje nejlepší kvádro a&nbsp;venku pršelo. Bylo by&nbsp;moc škoda ho&nbsp;moc namočit. Svlíkl jsem zase gumák a&nbsp;šel jsem do&nbsp;pokoje. Sundal jsem se&nbsp;sebe hnědé sako a&nbsp;kalhoty a&nbsp;otevřel jsem skříň. Vytáhl jsem z&nbsp;ní svoje všední šaty, tmavomodrý proužkovaný oblek s&nbsp;dvouřaďákem, a&nbsp;oblékl jsem se&nbsp;do&nbsp;nich. Nejlepší šaty jsem pečlivě pověsil na&nbsp;ramínka a&nbsp;dal jsem je&nbsp;do&nbsp;skříně. Pak jsem znova odešel do&nbsp;předsíně a&nbsp;otevřel jsem kumbál. Říkalo se&nbsp;tomu vlastně pokojík pro služku, ale služku už&nbsp;jsme dávno neměli. Ale byl to&nbsp;taky opravdu pokojík pro služku. Aspoň nic kromě služky se&nbsp;tam už&nbsp;nevešlo. Bylo to&nbsp;hrozně mrňavé a&nbsp;nemělo to&nbsp;žádná okna, jenom takovou dirku pro vzduch, která vedla na&nbsp;chodbu, takže tam byla skoro úplná tma. Služka se&nbsp;tam musela zbláznit. Bylo to&nbsp;jako temná komora na&nbsp;zámku. Vůbec jsem se&nbsp;nedivil, že&nbsp;naše poslední služka skočila pod v&nbsp;lak. Pane, bydlet v&nbsp;takové díře, to&nbsp;by&nbsp;mě&nbsp;taky k&nbsp;něčemu dohnalo. K&nbsp;sebevraždě sice ne, ale dal bych vejpověď. Jenže tenkrát byla krize. Inu, služka byla prostě v&nbsp;tom a&nbsp;měla to&nbsp;blbé. Otevřel jsem skřínku na&nbsp;boty a&nbsp;vytáhl jsem jedny ze&nbsp;svých horších bot. Zul jsem si&nbsp;svoje prima, strčil jsem do&nbsp;nich kopyta a&nbsp;dal jsem je&nbsp;do&nbsp;skřínky. Pak jsem si&nbsp;obul ty&nbsp;horší a&nbsp;vylezl jsem z&nbsp;kumbálu. U&nbsp;věšáku jsem si&nbsp;oblíkl gumák a&nbsp;nasadil jsem si&nbsp;klobouk před zrcadlem. Byl jsem docela hezký před tím zrcadlem. Potom jsem otevřel dveře do&nbsp;kuchyně a&nbsp;řekl jsem:</span></p>
          <p class="chunk" data-nb-ref-number="517" data-nb-words="2" data-nb-chars="13"><span class="idea" data-nb-ref-number="517" id="idea517" data-nb-words="2" data-nb-chars="13">„Tak sbohem.“</span></p>
          <p class="chunk" data-nb-ref-number="518" data-nb-words="4" data-nb-chars="31"><span class="idea" data-nb-ref-number="518" id="idea518" data-nb-words="4" data-nb-chars="31">„Kampak půjdeš?“ řekla maminka.</span></p>
          <p class="chunk" data-nb-ref-number="519" data-nb-words="7" data-nb-chars="43"><span class="idea" data-nb-ref-number="519" id="idea519" data-nb-words="7" data-nb-chars="43">„Asi k&nbsp;Bennovi poslouchat desky“ řekl jsem.</span></p>
          <p class="chunk" data-nb-ref-number="520" data-nb-words="13" data-nb-chars="67"><span class="idea" data-nb-ref-number="520" id="idea520" data-nb-words="13" data-nb-chars="67">„Jen dej na&nbsp;sebe pozor, Danny. Nikam nechoď, ať&nbsp;se&nbsp;ti&nbsp;nic nestane.“</span></p>
          <p class="chunk" data-nb-ref-number="521" data-nb-words="3" data-nb-chars="17"><span class="idea" data-nb-ref-number="521" id="idea521" data-nb-words="3" data-nb-chars="17">„Neboj se, mami.“</span></p>
          <p class="chunk" data-nb-ref-number="522" data-nb-words="9" data-nb-chars="56"><span class="idea" data-nb-ref-number="522" id="idea522" data-nb-words="9" data-nb-chars="56">„Poslechni maminku. Snad máš rozum,“ řekl otec z&nbsp;kanape.</span></p>
          <p class="chunk" data-nb-ref-number="523" data-nb-words="7" data-nb-chars="43"><span class="idea" data-nb-ref-number="523" id="idea523" data-nb-words="7" data-nb-chars="43">„Jistě. Nebojte se. Tak sbohem,“ řekl jsem.</span></p>
          <p class="chunk" data-nb-ref-number="524" data-nb-words="4" data-nb-chars="31"><span class="idea" data-nb-ref-number="524" id="idea524" data-nb-words="4" data-nb-chars="31">„Sbohem, Danny,“ řekla maminka.</span></p>
          <p class="chunk" data-nb-ref-number="525" data-nb-words="3" data-nb-chars="20"><span class="idea" data-nb-ref-number="525" id="idea525" data-nb-words="3" data-nb-chars="20">„Nazdar,“ řekl otec.</span></p>
          <p class="chunk" data-nb-ref-number="526" data-nb-words="483" data-nb-chars="2746"><span class="idea" data-nb-ref-number="526" id="idea526" data-nb-words="483" data-nb-chars="2746">Zavřel jsem dveře a&nbsp;vyšel jsem na&nbsp;chodbu. Seběhl jsem ze&nbsp;schodů bez nehody. Bába Strnadová asi myla nádobí. Octl jsem se&nbsp;na&nbsp;ulici a&nbsp;zamířil jsem k&nbsp;Šerpoňovu zámku. Po&nbsp;ulicích se&nbsp;už&nbsp;zase trochu rojili okokardovaní a&nbsp;otrikolorovaní občané. Jenže pršelo, tak jich hodně zůstalo doma a&nbsp;jenom se&nbsp;dívali z&nbsp;oken. Ti, co&nbsp;se&nbsp;trousili, byli většinou mladí kluci v&nbsp;gumáčkách, takoví, co&nbsp;jsou vidět na&nbsp;korze každou neděli, a&nbsp;vypadá to, jako by&nbsp;vůbec nechodili na&nbsp;oběd, protože ať&nbsp;člověk vyleze na&nbsp;ulici kdy chce, potká je&nbsp;tam docela určitě vždycky. Šel jsem rychle a&nbsp;na hlavu mi&nbsp;padal drobný déšť. Studilo to&nbsp;do&nbsp;tváří a&nbsp;byl to&nbsp;pocit jako na&nbsp;moři. Hned jsem se&nbsp;do&nbsp;toho vpravil. Nebo v&nbsp;okupované Paříži v&nbsp;dešti s&nbsp;důležitýma dokumentama pro Intelligence Service. Déšť mi&nbsp;vlhčil tvář a&nbsp;já šel rychle po&nbsp;ulici k&nbsp;náměstí. Bylo skoro prázdné, přešel jsem je, před kostelem jsem smekl klobouk, ale tak, aby to&nbsp;vypadalo, že&nbsp;si&nbsp;ho&nbsp;jen rovnám na&nbsp;hlavě. Zapadl jsem do&nbsp;ulice z&nbsp;náměstí, šel jsem kolem lékárny, zahnul jsem u&nbsp;občanské záložny vpravo k&nbsp;Šerpoňovu zámku. Brzy jsem ho&nbsp;spatřil. Vypínal se&nbsp;na&nbsp;malém vršku se&nbsp;záhony růží, které teď ještě nekvetly. Kolem celého pozemku byla vysoká zeď s&nbsp;bodly nahoře a&nbsp;za ní&nbsp;alpínky a&nbsp;kus francouzského parku. Ve&nbsp;zdi byla obrovská mřížová brána, která mně vždycky připadala jako klec v&nbsp;zoologické zahradě, a&nbsp;přihrádka pro vrátného. Toho jsem znal. Měl dva kluky, kteří se&nbsp;mnou chodili do&nbsp;obecné školy. Obýval tu&nbsp;posadu a&nbsp;já mu&nbsp;ji&nbsp;vždycky záviděl kvůli té&nbsp;mříži. Kromě těch dvou kluků měl ještě holku a&nbsp;nedávno malé děcko, ale to&nbsp;umřelo. Od&nbsp;brány vedla široká písková cesta nahoru k&nbsp;zámku a&nbsp;končila před impozantním sloupořadím, které neslo balkón. Za&nbsp;balkónem se&nbsp;matně leskla okna slavnostního sálu. Byl to&nbsp;moderní zámek. Vystavěli ho&nbsp;v&nbsp;třicátém roce. Vevnitř byly palmy a&nbsp;zimní zahrada a&nbsp;vodotrysk a&nbsp;taneční sál a&nbsp;hudební salón a&nbsp;spousta pokojů a&nbsp;koupelen. Láďa Šerpoňů měl svoje tři pokoje v&nbsp;hořejším poschodí ve&nbsp;věži. Byl odtamtud nádherný výhled na&nbsp;město a&nbsp;daleko za&nbsp;hranice a&nbsp;Láďa měl v&nbsp;pokojích klimpr a&nbsp;gramofon a&nbsp;obrovskou desetilampovku. Chodili jsme sem občas ve&nbsp;válce, hlavně zjara, protože věž byla nahoře plochá a&nbsp;dalo se&nbsp;na&nbsp;ní&nbsp;v&nbsp;noci tancovat, zrovna pod měsíčkem, a&nbsp;protože neměla kolem zábradlí, byl v&nbsp;tom zvláštní půvab, jako kdyby člověk tancoval na&nbsp;konci světa. Láďa Šerpoňů taky miloval Irenu a&nbsp;ta na&nbsp;něj taky kašlala, protože byl obludný jak Habsburk. Měl jsem Láďu rád. Okna zámku byla teď v&nbsp;dešti slepá, leskla se&nbsp;a&nbsp;koukala drze nahoru, na&nbsp;vedlejší kopec, kde trůnil starý zámek. Mezi stromy bylo vidět jenom kus hradby se&nbsp;střílnama, několik oken a&nbsp;věž. Stráň kopce byla strmá, takže jsem zámek viděl v&nbsp;hodně velkém úhlu. Nízko nad špičkou věže rychle letěly šedobílé mraky, ale špička sama stála nehybně.</span></p>
          <p class="chunk" data-nb-ref-number="527" data-nb-words="609" data-nb-chars="3372"><span class="idea" data-nb-ref-number="527" id="idea527" data-nb-words="609" data-nb-chars="3372">Déšť houstl a&nbsp;snášel se&nbsp;na&nbsp;stromy v&nbsp;aleji s&nbsp;tichým šumotem. Zvedl jsem límec a&nbsp;nepříjemně mě&nbsp;to&nbsp;zastudilo na&nbsp;krku. Honem jsem ho&nbsp;zase sklopil. Byl jsem vůl, že&nbsp;jsem ho&nbsp;nezvedl, když jsem vylez ven. Teď už&nbsp;se&nbsp;to&nbsp;nedalo udělat. Dal jsem se&nbsp;po&nbsp;cestě podél kamenné zdi Šerpoňova zámku. Pomalu rozmokávala, a&nbsp;pod nohama jsem ucítil bláto. Déšť houstl, až&nbsp;z&nbsp;něho byl liják. Bylo to&nbsp;pitomé. Dostal jsem se&nbsp;do&nbsp;aleje a&nbsp;snažil jsem se&nbsp;jít pod stromy. Ale déšť byl moc prudký a&nbsp;na stromech nebylo ještě moc listí. Podíval jsem se&nbsp;na&nbsp;hodiny. Byly dvě a&nbsp;pět minut. Do&nbsp;tří tady musím počkat. Loudal jsem se&nbsp;pomalu alejí vzhůru. Cítil jsem, jak mi&nbsp;gumák rychle promokává. Sakra. Nový příval deště se&nbsp;na&nbsp;mě&nbsp;spustil a&nbsp;promáčel mi&nbsp;i&nbsp;kalhoty. Voda mi&nbsp;začvachtala ve&nbsp;střevících a&nbsp;studené mokro mně zamrazilo na&nbsp;nohách, až&nbsp;skoro po&nbsp;kolena. Himl! Blbec Lof. Nemůže přijít včas. Táh jsem se&nbsp;pomalu do&nbsp;kopce a&nbsp;bylo mi&nbsp;zima od&nbsp;nohou. Měl jsem vztek. Pokusil jsem se&nbsp;myslet si&nbsp;zas něco s&nbsp;Paříží a&nbsp;s&nbsp;deštěm a&nbsp;s&nbsp;Intelligence Service, ale tenhle déšť byl na&nbsp;to&nbsp;moc prudký, při něm se&nbsp;nedalo takhle myslet. Bude z&nbsp;toho chřipka. Už&nbsp;jsem cítil, jak z&nbsp;toho bude chřipka, jestli se&nbsp;včas nedostanu do&nbsp;postele. Na&nbsp;cestě přede mnou se&nbsp;objevila jedna ze&nbsp;zámeckých bran. Byla otevřená. Královna wirtemberská se&nbsp;nezabarikádovala. Nad bránou byl vytesán nějaký znak z&nbsp;pískovce, nějaká rytířská prsa a&nbsp;svazky oštěpů a&nbsp;staré kanóny a&nbsp;hromádky legračních koulí. Pod tím byla deska s&nbsp;latinským nápisem. Něco jako Octavio Piccolomini Anno Domini MDXXXVI nebo tak nějak, nešlo to&nbsp;přečíst a&nbsp;já jsem latinské číslovky stejně neuměl. Prošel jsem bránou a&nbsp;octl jsem se&nbsp;na&nbsp;nádvoří. Ucítil jsem vůni hnoje z&nbsp;koníren. Vlevo tam bylo podloubí a&nbsp;pod ním bylo narovnané dříví na&nbsp;otop. Tam byl kastelánův byt a&nbsp;bydlela tam Ema. Ve&nbsp;věži. Ema byla kyselá. Ale podloubí se&nbsp;mi&nbsp;líbilo. Lof musel přijít z&nbsp;Černé hory alejí z&nbsp;druhé strany skrz zámek. K&nbsp;Šerpoňovu zámku musel jít přes tohle nádvoří a&nbsp;skrz tuhle bránu. Postavil jsem se&nbsp;pod podloubí, kde nepršelo, a&nbsp;pozoroval jsem déšť. Padal hustě na&nbsp;nádvoří, rozstřikoval se&nbsp;na&nbsp;plechovém krytu staré hradby a&nbsp;na střeše koníren a&nbsp;dělal blátivé louže s&nbsp;bublinkama na&nbsp;nádvoří. Bylo mi&nbsp;zima. Lof, blbec, nešel. Podíval jsem se&nbsp;zas na&nbsp;hodinky a&nbsp;bylo půl třetí. Rozhodl jsem se, že&nbsp;počkám jen do&nbsp;třičtvrti na&nbsp;tři. Stejně, s&nbsp;tou jeho pitomou Černou horou. Odtamtud se&nbsp;stejně žádná pomoc nedá čekat. A&nbsp;vůbec to&nbsp;je&nbsp;blbost. Kluci si&nbsp;jen hrajou a&nbsp;jsou pitomí. Byla mi&nbsp;hrozná zima od&nbsp;toho stání v&nbsp;mokrých botách a&nbsp;ve větru a&nbsp;cítil jsem, jak se&nbsp;mi&nbsp;rozžhavějí tváře. To&nbsp;byla vždycky předzvěst chřipky. Blbci. Taky si&nbsp;nemohli ujednat schůzku na&nbsp;nějakém přijatelném místě. Byl bych v&nbsp;tom okamžiku Přemu nakop. A&nbsp;všechny. K&nbsp;čemu sakra potřebujou Lofa. A&nbsp;zrovna Lofa a&nbsp;Černou horu. Vesnic je&nbsp;všude po&nbsp;kopcích nasráno a&nbsp;oni potřebujou zrovna Lofa. Himl. Krucifix. Klel jsem a&nbsp;lomcoval mnou vztek. Nejhorší bylo, že&nbsp;jsem tu&nbsp;musel stát, protože to&nbsp;nešlo odejít. Musel jsem blbě splnit ten blbý slib. Přema si&nbsp;na&nbsp;tohle potrpěl. Sakra. Nemoh jsem s&nbsp;tím praštit. A&nbsp;Přema si&nbsp;zatím sedí v&nbsp;teple ve&nbsp;skladě, je&nbsp;tam elektrická lampa u&nbsp;stropu a&nbsp;pucujou s&nbsp;klukama automaty. A&nbsp;já tu&nbsp;stojím a&nbsp;moknu v&nbsp;zimě a&nbsp;čekám na&nbsp;Lofa, který stejně nepřijde. Ale čekat jsem musel. Hnusný život. Nic pěkného nemohlo trvat. Vždycky zas a&nbsp;zase se&nbsp;člověk navezl do&nbsp;nějakých nepříjemností, vždycky a&nbsp;vždycky. Bylo mi&nbsp;vztekem až&nbsp;do&nbsp;breku.</span></p>
          <p class="chunk" data-nb-ref-number="528" data-nb-words="445" data-nb-chars="2350"><span class="idea" data-nb-ref-number="528" id="idea528" data-nb-words="445" data-nb-chars="2350">Zas jsem se&nbsp;podíval na&nbsp;hodinky. Půl a&nbsp;pět minut. Ještě deset minut. Napadlo mně myslet na&nbsp;Irenu. Tak jsem na&nbsp;ni&nbsp;začal myslet a&nbsp;šlo mně to. Jak teď asi sedí doma v&nbsp;županu a&nbsp;čte. Měla pěkný kostkovaný župan a&nbsp;jednou jsem byl u&nbsp;nich, když se&nbsp;koupala. Její máti mě&nbsp;posadila do&nbsp;fotelu v&nbsp;přijímacím pokoji a&nbsp;nechala mě&nbsp;tam. Jenom z&nbsp;koupelny jsem slyšel šplouchání a&nbsp;šumění sprchy a&nbsp;představoval jsem si&nbsp;Irenu nahou a&nbsp;namydlenou po&nbsp;celém těle, a&nbsp;jak si&nbsp;velikou mořskou houbou omývá ty&nbsp;mydlinky, jak se&nbsp;jí&nbsp;pěkné nahé tělo leskne vodou a&nbsp;je úplně nahá, jenom na&nbsp;hlavě má&nbsp;červenou koupací čepici, a&nbsp;vzrušil jsem se&nbsp;tím v&nbsp;tom fotelu tak, že&nbsp;jsem musel dát nohu přes nohu, aby to&nbsp;na&nbsp;mně nebylo vidět, kdyby někdo přišel, a&nbsp;díval jsem se&nbsp;na&nbsp;pozlacené hřbety Dějin národu českého a&nbsp;Sebraných spisů Aloisa Jiráska a&nbsp;Ruské anabáze pana rady a&nbsp;na umělé banány a&nbsp;švestky na&nbsp;květinovém stolku u&nbsp;okna, na&nbsp;tučný fíkus a&nbsp;na nějaké zelené svinstvo kolem, na&nbsp;všelijaké obrázky a&nbsp;na Jiráskovu bustu na&nbsp;knihovně a&nbsp;Kramářovu fotografii s&nbsp;podpisem a&nbsp;na veliké žluté ženské torzo od&nbsp;Lebedy, které si&nbsp;Irena koupila v&nbsp;Praze, když ji&nbsp;chytl zájem o&nbsp;výtvarné umění. A&nbsp;potom tenkrát Irena přišla, s&nbsp;vlasy uvázanými v&nbsp;šátku po&nbsp;německém způsobu a&nbsp;v&nbsp;tom tenkém kostkovaném županu, a&nbsp;jak šla, tak se&nbsp;jí&nbsp;župan vpředu rozevíral a&nbsp;bylo jí&nbsp;vidět stehna opálená až&nbsp;bůhvíkam, a&nbsp;když si&nbsp;sedla, tak se&nbsp;jí&nbsp;župan hodně rozevřel, a&nbsp;nechala ho&nbsp;rozevřený právě tak vhodnou chvíli, abych to&nbsp;viděl, ale nemoh si&nbsp;to&nbsp;dlouho prohlížet, a&nbsp;já na&nbsp;to&nbsp;musel koukat jak přibitý a&nbsp;nemohl jsem si&nbsp;pomoct, a&nbsp;pak si&nbsp;ten župan zavřela, přehodila nohu přes nohu a&nbsp;bylo po&nbsp;všem. Myslel jsem na&nbsp;to&nbsp;a&nbsp;bylo to&nbsp;dobré. Zapomněl jsem na&nbsp;déšť a&nbsp;na Lofa. Když jsem to&nbsp;domyslel, podíval jsem se&nbsp;na&nbsp;hodinky a&nbsp;bylo už&nbsp;třičtvrtě pryč. Moh jsem se&nbsp;sebrat, ale přestalo se&nbsp;mi&nbsp;chtít. Jenže stát tu&nbsp;až&nbsp;do&nbsp;tří se&nbsp;mi&nbsp;zase nechtělo. Bylo to&nbsp;dobré, s&nbsp;Irenou, a&nbsp;třeba si&nbsp;to&nbsp;přece rozmyslí. Ať&nbsp;se&nbsp;s&nbsp;ní nedá o&nbsp;ničem mluvit. Ale je&nbsp;děsně hezká. Děsně hezká. Hezčí než královna wirtemberská. Je&nbsp;pitomá, ale holky jsou všechny pitomé. Holky tu&nbsp;taky nejsou kvůli moudrosti a&nbsp;za všechno v&nbsp;životě musí člověk nějak zaplatit. Tak za&nbsp;to&nbsp;blaho být s&nbsp;Irenou se&nbsp;musí platit taky tím, že&nbsp;to&nbsp;s&nbsp;ní člověka někdy otravuje. Nechtělo se&nbsp;mi&nbsp;ještě jít. Pak jsem dostal nápad. Zachtělo se&nbsp;mi&nbsp;podívat se&nbsp;seshora na&nbsp;město. A&nbsp;tím směrem, co&nbsp;bydlí Irena. Na&nbsp;její dům.</span></p>
          <p class="chunk" data-nb-ref-number="529" data-nb-words="261" data-nb-chars="1523"><span class="idea" data-nb-ref-number="529" id="idea529" data-nb-words="261" data-nb-chars="1523">Vykašlal jsem se&nbsp;na&nbsp;Lofa, seskočil jsem ze&nbsp;schůdků verandy a&nbsp;pustil jsem se&nbsp;přes nádvoří v&nbsp;dešti. Úzké střílny zasvítily jedna za&nbsp;druhou, jak jsem šel kolem nich, vešel jsem otevřenou branou do&nbsp;druhého zámeckého nádvoří, kde byla kašna a&nbsp;temno, a&nbsp;po schodech jsem vstoupil na&nbsp;malé kamenné nádvoří. Byl to&nbsp;malý dvorek s&nbsp;loubími na&nbsp;všech stranách a&nbsp;s&nbsp;úpatím hlavní zámecké věže v&nbsp;rohu. Prošel jsem úzkou chodbičkou na&nbsp;západní ochoz. Nebyl tam nikdo. Nepršelo sem, protože vítr vál od&nbsp;severu, a&nbsp;tak střecha, nesená řadou tenkých pískovcových sloupů, chránila ochoz proti dešti. Ze&nbsp;západního ochozu bylo vidět Šerpoňův zámek v&nbsp;hloubce, s&nbsp;jezírkem na&nbsp;ploché střeše čtverhranné věže, a&nbsp;ještě níž pod ním Koletovic vilu, vystavěnou v&nbsp;alpském stylu na&nbsp;umělé navážce. Za&nbsp;ní&nbsp;byl bazén, kde se&nbsp;Lucie v&nbsp;létě koupala a&nbsp;kam jsme se&nbsp;někdy chodili slunit. Trochu vlevo stála sokolovna, bílá v&nbsp;moři oprýskaných domků novosvětské periferie, kolem ní&nbsp;se&nbsp;leskly koleje, vedoucí pod viadukt, za&nbsp;ní&nbsp;stál Svatý Matěj a&nbsp;veliká žlutá budova gymnázia. Nikde nebyl vidět život. Aspoň zatím ne. A&nbsp;Irena seděla a&nbsp;četla ve&nbsp;svém pokojíku s&nbsp;psacím stolkem a&nbsp;knihovnou a&nbsp;křeslem. Všechno bude. Pustil jsem se&nbsp;po&nbsp;ochozu a&nbsp;zahnul jsem za&nbsp;roh. V&nbsp;altánu uprostřed jižního ochozu někdo seděl. Viděl jsem kus klobouku a&nbsp;záda v&nbsp;zeleném hubertusu. Opřel jsem se&nbsp;o&nbsp;kamenné zábradlí a&nbsp;zadíval jsem se&nbsp;na&nbsp;město. To&nbsp;jsem udělal už&nbsp;mnohokrát. Černá hora, stráň, les, nemocnice. Port Arthur, obchodní akáda, soud, pivovar, most. Okresní dům a&nbsp;v&nbsp;něm pod lesem Irenin byt.</span></p>
          <p class="chunk" data-nb-ref-number="530" data-nb-words="408" data-nb-chars="2163"><span class="idea" data-nb-ref-number="530" id="idea530" data-nb-words="408" data-nb-chars="2163">Představil jsem si&nbsp;přítmí v&nbsp;něm a&nbsp;křesla a&nbsp;prostřený stůl. A&nbsp;sebe v&nbsp;tom bytě, s&nbsp;břichem, a&nbsp;jak jím. A&nbsp;pak Irenu, jak sedí naproti mně a&nbsp;je hezká a&nbsp;má červenou pusu. Rozhlédl jsem se&nbsp;a&nbsp;znova jsem spatřil tu&nbsp;postavu v&nbsp;altánku. Popadla mě&nbsp;zvědavost, kdo to&nbsp;asi je. Asi to&nbsp;byl nějaký šlechtic. Možná že&nbsp;tam s&nbsp;ním je&nbsp;královna wirtemberská a&nbsp;loučí se&nbsp;s&nbsp;Kostelcem v&nbsp;dešti. Zvedl jsem se&nbsp;a&nbsp;šel jsem pomalu k&nbsp;altánku. Chlap v&nbsp;hubertusu seděl nehnutě. Šel jsem blíž a&nbsp;blíž. Potom jsem ho&nbsp;uviděl. Seděl tam s&nbsp;Irenou a&nbsp;objímali se. Byl to&nbsp;Zdeněk. Byl to&nbsp;Zdeněk s&nbsp;Irenou. Byli k&nbsp;sobě úplně přirostlí a&nbsp;on ji&nbsp;líbal nepohnutě a&nbsp;pořád, celou tu&nbsp;dobu, co&nbsp;jsem se&nbsp;díval. Otočil jsem se&nbsp;a&nbsp;přejel mě&nbsp;mráz. Tak takhle je&nbsp;to&nbsp;ve&nbsp;skutečnosti. Takhle to&nbsp;je. Šel jsem pryč. Takhle je&nbsp;to&nbsp;a&nbsp;všechno snění je&nbsp;v&nbsp;tahu. K&nbsp;čertu se&nbsp;sněním. Tohle je&nbsp;Irena. Takhle to&nbsp;je&nbsp;s&nbsp;Irenou. Nerozmyslí si&nbsp;to. Byl jsem klidný. Byl jsem nešťastný. Zhrzený a&nbsp;jak se&nbsp;to&nbsp;ještě říká. Zachtělo se&nbsp;mi&nbsp;ležet ve&nbsp;tmě v&nbsp;peřinách a&nbsp;užírat se&nbsp;tím. Aby mě&nbsp;co&nbsp;možná nejmíň věcí rozptylovalo, abych nic neviděl a&nbsp;neslyšel a&nbsp;jenom se&nbsp;tím užíral. A&nbsp;jak se&nbsp;líbali. Představil jsem si&nbsp;její vlhkou pusu a&nbsp;sliny v&nbsp;ní a&nbsp;pohyblivý jazyk a&nbsp;vzrušilo mě&nbsp;to. A&nbsp;teď to&nbsp;má&nbsp;on. Já&nbsp;to&nbsp;ještě nikdy s&nbsp;Irenou neměl a&nbsp;nebudu to&nbsp;mít. Jen budu chodit pod jejím oknem a&nbsp;dělat jí&nbsp;přítele. Prošel jsem rychle malým nádvořím, potom kolem kašny do&nbsp;druhého nádvoří, kolem koníren a&nbsp;bránou ven do&nbsp;aleje. Šel jsem rychle a&nbsp;snažil jsem se&nbsp;nemyslet na&nbsp;to&nbsp;moc. Větve stromů v&nbsp;aleji se&nbsp;klátily a&nbsp;do tváře mi&nbsp;dosud padal drobný déšť. Klusal jsem kolem zamřížované brány Šerpoňova zámku. Lof nebyl nikde. Dostal jsem se&nbsp;z&nbsp;aleje na&nbsp;rovnou cestu k&nbsp;občanské záložně. Už&nbsp;jsem chtěl být doma. Ale musel jsem ještě jít do&nbsp;skladu. Houby. Rozhodl jsem se, že&nbsp;tam nepůjdu. Zatelefonuju Přemovi z&nbsp;hostince od&nbsp;Pilařů. Vlezl jsem do&nbsp;hostince. Chodba byla tam tmavá a&nbsp;páchla kuchyní. Kdysi jsem sem chodil každou středu pro dršťkovou polívku, když ještě byla. Paní Pilařová mě&nbsp;vždycky nechala telefonovat. Vešel jsem do&nbsp;lokálu. Vedle výčepního pultu byl telefon. Vzal jsem sluchátko a&nbsp;vytočil jsem Skočdopolovic číslo 123. Když se&nbsp;Přema ozval, řekl jsem mu, že&nbsp;Lof nepřišel.</span></p>
          <p class="chunk" data-nb-ref-number="531" data-nb-words="11" data-nb-chars="62"><span class="idea" data-nb-ref-number="531" id="idea531" data-nb-words="11" data-nb-chars="62">„Kruci, to&nbsp;je&nbsp;blbý,“ řekl Přema. „A&nbsp;byls u&nbsp;Šerpoňovýho zámku?“</span></p>
          <p class="chunk" data-nb-ref-number="532" data-nb-words="21" data-nb-chars="100"><span class="idea" data-nb-ref-number="532" id="idea532" data-nb-words="21" data-nb-chars="100">„Byl. Tam sem čekal až&nbsp;do&nbsp;půl třetí a&nbsp;pak sem šel pomalu alejí na&nbsp;zámek a&nbsp;zpátky, ale von nepřišel.“</span></p>
          <p class="chunk" data-nb-ref-number="533" data-nb-words="9" data-nb-chars="42"><span class="idea" data-nb-ref-number="533" id="idea533" data-nb-words="9" data-nb-chars="42">„Tak já&nbsp;nevim. To&nbsp;mu&nbsp;do&nbsp;toho něco vlezlo.“</span></p>
          <p class="chunk" data-nb-ref-number="534" data-nb-words="5" data-nb-chars="25"><span class="idea" data-nb-ref-number="534" id="idea534" data-nb-words="5" data-nb-chars="25">„Nebo se&nbsp;na&nbsp;to&nbsp;vykašlal.“</span></p>
          <p class="chunk" data-nb-ref-number="535" data-nb-words="2" data-nb-chars="13"><span class="idea" data-nb-ref-number="535" id="idea535" data-nb-words="2" data-nb-chars="13">„Taky možný.“</span></p>
          <p class="chunk" data-nb-ref-number="536" data-nb-words="5" data-nb-chars="28"><span class="idea" data-nb-ref-number="536" id="idea536" data-nb-words="5" data-nb-chars="28">Přema se&nbsp;odmlčel. Řekl jsem:</span></p>
          <p class="chunk" data-nb-ref-number="537" data-nb-words="6" data-nb-chars="47"><span class="idea" data-nb-ref-number="537" id="idea537" data-nb-words="6" data-nb-chars="47">„Poslyš, potřebuješ eště něco dnes vodpoledne?“</span></p>
          <p class="chunk" data-nb-ref-number="538" data-nb-words="2" data-nb-chars="11"><span class="idea" data-nb-ref-number="538" id="idea538" data-nb-words="2" data-nb-chars="11">„Ne. Proč?“</span></p>
          <p class="chunk" data-nb-ref-number="539" data-nb-words="17" data-nb-chars="78"><span class="idea" data-nb-ref-number="539" id="idea539" data-nb-words="17" data-nb-chars="78">„Že bych si&nbsp;šel lehnout, víš. Já&nbsp;sem úplně na&nbsp;kůži a&nbsp;rád bych byl zejtra fit.“</span></p>
          <p class="chunk" data-nb-ref-number="540" data-nb-words="7" data-nb-chars="38"><span class="idea" data-nb-ref-number="540" id="idea540" data-nb-words="7" data-nb-chars="38">„Tak di. Teď neni celkem nic potřebí.“</span></p>
          <p class="chunk" data-nb-ref-number="541" data-nb-words="6" data-nb-chars="25"><span class="idea" data-nb-ref-number="541" id="idea541" data-nb-words="6" data-nb-chars="25">„A&nbsp;– poslyš&nbsp;–“ řekl jsem.</span></p>
          <p class="chunk" data-nb-ref-number="542" data-nb-words="1" data-nb-chars="5"><span class="idea" data-nb-ref-number="542" id="idea542" data-nb-words="1" data-nb-chars="5">„Jo?“</span></p>
          <p class="chunk" data-nb-ref-number="543" data-nb-words="8" data-nb-chars="38"><span class="idea" data-nb-ref-number="543" id="idea543" data-nb-words="8" data-nb-chars="38">„Zejtra ráno se&nbsp;mám stavit u&nbsp;vás, jo?“</span></p>
          <p class="chunk" data-nb-ref-number="544" data-nb-words="3" data-nb-chars="14"><span class="idea" data-nb-ref-number="544" id="idea544" data-nb-words="3" data-nb-chars="14">„No, stav se.“</span></p>
          <p class="chunk" data-nb-ref-number="545" data-nb-words="11" data-nb-chars="42"><span class="idea" data-nb-ref-number="545" id="idea545" data-nb-words="11" data-nb-chars="42">„A&nbsp;co, bude tam teda pro mě&nbsp;ten&nbsp;– víš co.“</span></p>
          <p class="chunk" data-nb-ref-number="546" data-nb-words="2" data-nb-chars="14"><span class="idea" data-nb-ref-number="546" id="idea546" data-nb-words="2" data-nb-chars="14">„Spolehni se.“</span></p>
          <p class="chunk" data-nb-ref-number="547" data-nb-words="4" data-nb-chars="22"><span class="idea" data-nb-ref-number="547" id="idea547" data-nb-words="4" data-nb-chars="22">„Dobře. Tak já&nbsp;přídu.“</span></p>
          <p class="chunk" data-nb-ref-number="548" data-nb-words="2" data-nb-chars="11"><span class="idea" data-nb-ref-number="548" id="idea548" data-nb-words="2" data-nb-chars="11">„No dobrý.“</span></p>
          <p class="chunk" data-nb-ref-number="549" data-nb-words="2" data-nb-chars="13"><span class="idea" data-nb-ref-number="549" id="idea549" data-nb-words="2" data-nb-chars="13">„Tak nazdar.“</span></p>
          <p class="chunk" data-nb-ref-number="550" data-nb-words="1" data-nb-chars="9"><span class="idea" data-nb-ref-number="550" id="idea550" data-nb-words="1" data-nb-chars="9">„Nazdar.“</span></p>
          <p class="chunk" data-nb-ref-number="551" data-nb-words="32" data-nb-chars="162"><span class="idea" data-nb-ref-number="551" id="idea551" data-nb-words="32" data-nb-chars="162">Tak. To&nbsp;by&nbsp;bylo. Zavěsil jsem sluchátko. Teď půjdu domů a&nbsp;do peřin a&nbsp;stáhnu rolety a&nbsp;vykašlu se&nbsp;na&nbsp;všecko. Šel jsem do&nbsp;kuchyně a&nbsp;položil jsem na&nbsp;roh stolu korunu.</span></p>
          <p class="chunk" data-nb-ref-number="552" data-nb-words="13" data-nb-chars="69"><span class="idea" data-nb-ref-number="552" id="idea552" data-nb-words="13" data-nb-chars="69">„Tak děkuju vám, pani Pilařová,“ řekl jsem a&nbsp;zašklebil jsem se&nbsp;na&nbsp;ni.</span></p>
          <p class="chunk" data-nb-ref-number="553" data-nb-words="9" data-nb-chars="50"><span class="idea" data-nb-ref-number="553" id="idea553" data-nb-words="9" data-nb-chars="50">„Rádo se&nbsp;stalo. Přiďte zas, mladý pane,“ řekla mi.</span></p>
          <p class="chunk" data-nb-ref-number="554" data-nb-words="191" data-nb-chars="1067"><span class="idea" data-nb-ref-number="554" id="idea554" data-nb-words="191" data-nb-chars="1067">Otevřel jsem dveře a&nbsp;vypadl jsem na&nbsp;chodbu. Ve&nbsp;tmě zamňoukala kočka a&nbsp;uviděl jsem její zelené oči světélkovat. Dal jsem se&nbsp;ulicí k&nbsp;náměstí. Už&nbsp;vůbec nepršelo. Tváře jsem měl horké a&nbsp;mrazilo mě, ale už&nbsp;to&nbsp;nebylo tak nepříjemné, protože jsem měl na&nbsp;celé odpoledne zajištěnou postel a&nbsp;měl jsem v&nbsp;sobě Irenu a&nbsp;příjemně. A&nbsp;bolavě. Udělám si&nbsp;horký čaj a&nbsp;vezmu si&nbsp;aspirin a&nbsp;stáhnu roletu. Šel jsem rychle po&nbsp;náměstí. Už&nbsp;zas bylo všude plno lidí. Byla sobota odpoledne a&nbsp;maminky si&nbsp;vyjely s&nbsp;kočárkama. Viděl jsem hezkou paní Jurkovou, která byla sestra Rosti Pittermana, s&nbsp;kočárkem a&nbsp;s&nbsp;manželem. Měla příjemně vykulené oči a&nbsp;kolem nich plno ohnutých hus. Byly udivené a&nbsp;hezké a&nbsp;pitomé. Na&nbsp;Jiráskově třídě už&nbsp;viselo hustě praporů. U&nbsp;Kaldounů visel nemožně dlouhý prápor z&nbsp;vikýře ve&nbsp;střeše až&nbsp;skoro na&nbsp;zem. Nějakých dvacet metrů. Byla to&nbsp;zrůda. Kaldouni byli prostě extra. I&nbsp;s&nbsp;tím nahatým Merkurem z&nbsp;bronzu, kterého měli nad vchodem a&nbsp;který byl jediná taková soukromá socha v&nbsp;celém Kostelci. Šel jsem rychle a&nbsp;nevšímal jsem si&nbsp;lidí. Už&nbsp;jsem chtěl být s&nbsp;Irenou a&nbsp;jenom s&nbsp;Irenou.</span></p>
          <p class="chunk" data-nb-ref-number="555" data-nb-words="211" data-nb-chars="1251"><span class="idea" data-nb-ref-number="555" id="idea555" data-nb-words="211" data-nb-chars="1251">Ale když už&nbsp;jsem byl u&nbsp;našeho domu, uslyšel jsem nějaký křik. Zastavil jsem se&nbsp;a&nbsp;podíval jsem se&nbsp;tím směrem. Kolem hotelu Granada, který stál na&nbsp;rohu ulice, utíkalo několik lidí. Z&nbsp;okna Granady se&nbsp;vykláněl pan hoteliér a&nbsp;divoce viklal žerdí praporu, zastrčenou pod oknem do&nbsp;objímky. Vyrval ji&nbsp;ven a&nbsp;rychle stáhl prápor dovnitř. Naproti pan Pitterman zatahoval vlajku do&nbsp;okna. Byl v&nbsp;košili a&nbsp;v&nbsp;kšandách a&nbsp;ručkoval po&nbsp;ocelovém lanku, jen se&nbsp;mu&nbsp;ruce míhaly. Po&nbsp;obou chodnících pádili lidé a&nbsp;cpali se&nbsp;do&nbsp;Pittermanovic pasáže a&nbsp;do Granady. Stál jsem u&nbsp;našeho domu a&nbsp;díval jsem se&nbsp;na&nbsp;to. Ozvalo se&nbsp;bručení motoru a&nbsp;kolem Pittermanova baráku zahnulo do&nbsp;ulice velké osobní auto. Na&nbsp;jeho střeše seděl německý voják s&nbsp;automatem. Jiní dva vojáci seděli na&nbsp;předních blatnících. Nohy jim visely přes poloaerodynamický chladič a&nbsp;měli na&nbsp;nich německé holinky se&nbsp;zastrčenýma handgranátama. Na&nbsp;klíně drželi oba napřažené automaty, každý na&nbsp;jednu stranu. Auto jelo pomalu ulicí. Na&nbsp;stupínku stál důstojník, levačkou se&nbsp;držel otevřeným okýnkem dveří a&nbsp;v&nbsp;pravé měl revolver. Na&nbsp;rukách měl šedivé rukavice. Rozhlížel se&nbsp;kolem po&nbsp;domech. Jak auto pomalu jelo kolem, ze&nbsp;všech domů rychle mizely vlajky, jedna za&nbsp;druhou. Německý oficír se&nbsp;díval do&nbsp;oken a&nbsp;ukazoval revolverem.</span></p>
          <p class="chunk" data-nb-ref-number="556" data-nb-words="110" data-nb-chars="673"><span class="idea" data-nb-ref-number="556" id="idea556" data-nb-words="110" data-nb-chars="673">„<em>Los! Die Fahne weg!</em><sup id="fnref:16"><a href="#fn:16" class="footnote-ref" role="doc-noteref">16</a></sup>“ křičel, když mu&nbsp;někde nestáhli vlajku dost rychle. Ulice před autem se&nbsp;taky vyprazdňovala. Kaldounovic vlajku někdo zatahoval do&nbsp;vikýře, jak nejrychleji mohl. Vypadalo to, jako kdyby vikýř polykal červeno-bílý makarón. Tak. Honem to&nbsp;schovat. Přišli s&nbsp;tím trochu moc brzo. Honem, pryč s&nbsp;tím. Jen nepobouřit Němce. Aby revoluce byla v&nbsp;bezpečí. A&nbsp;byla v&nbsp;bezpečí. Tahle revoluce byla určitě v&nbsp;bezpečí. Docela určitě. Oficír s&nbsp;pistolí v&nbsp;ruce pozoroval se&nbsp;zájmem Kaldounovic vlajku. Auto skoro zastavilo. Díval se, jak vlajka mizí ve&nbsp;vikýři, a&nbsp;mlčel. Vtom se&nbsp;ale někde na&nbsp;fasádě zachytila. Ten, co&nbsp;ji&nbsp;vytahoval, počal s&nbsp;ní prudce škubat, ale držela pevně.</span></p>
          <p class="chunk" data-nb-ref-number="557" data-nb-words="33" data-nb-chars="176"><span class="idea" data-nb-ref-number="557" id="idea557" data-nb-words="33" data-nb-chars="176">„<em>Los! los!</em>“ zařval oficír. Ubožák ve&nbsp;vikýři se&nbsp;pachtil. Doufal jsem, že&nbsp;je&nbsp;to&nbsp;sám pan Kaldoun. V&nbsp;košili a&nbsp;s&nbsp;kšandama a&nbsp;celý tlustý. Jenže asi to&nbsp;byl domovník. Pachtil se&nbsp;marně.</span></p>
          <p class="chunk" data-nb-ref-number="558" data-nb-words="243" data-nb-chars="1331"><span class="idea" data-nb-ref-number="558" id="idea558" data-nb-words="243" data-nb-chars="1331">„<em>Los!</em>“ zařval oficír, ale vlajka pořád držela. Oficír zvedl pistoli a&nbsp;vystřelil do&nbsp;vikýře. Rána se&nbsp;pekelně rozlehla ulicí a&nbsp;z&nbsp;revolveru se&nbsp;zablesklo. Červeno-bílý makarón začal rychle padat z&nbsp;vikýře. Vypadalo to&nbsp;teď jako plátěný vodopád a&nbsp;bylo to&nbsp;nekonečné. Buď ho&nbsp;trefil, ale spíš se&nbsp;polekal a&nbsp;pustil ho. To&nbsp;spíš. To&nbsp;asi určitě. Doufal jsem, že&nbsp;to&nbsp;je&nbsp;pan Kaldoun. A&nbsp;že se&nbsp;při tom leknutí podělal. Ale když on&nbsp;to&nbsp;nebyl pan Kaldoun, byl to&nbsp;asi jen domovník. Oficír na&nbsp;autě se&nbsp;zasmál a&nbsp;auto se&nbsp;dalo znova do&nbsp;pohybu. Všechny domy byly už&nbsp;bez vlajek a&nbsp;ulice jakoby vymetená. Zdekoval jsem se&nbsp;za&nbsp;dveře a&nbsp;díval jsem se&nbsp;sklem ven. Auto přejelo kolem mě, vojáci na&nbsp;blatnících seděli bez hnutí a&nbsp;tupě. Automaty drželi připravené a&nbsp;měli na&nbsp;sobě lesklé pláště z&nbsp;umělé gumy. Šedivé helmy se&nbsp;leskly od&nbsp;deště a&nbsp;z&nbsp;okrajů kapala voda. Jak jelo auto kolem, všiml jsem si, že&nbsp;ze&nbsp;zadních okének jsou vystrčeny krátké hlavně automatů. Uvnitř seděli ještě dva vojáci a&nbsp;vzadu na&nbsp;náhradní pneumatice ještě jeden. Byl na&nbsp;ní&nbsp;široce rozkročen a&nbsp;musel mít z&nbsp;toho jistě nepříjemný pocit. Musel jistě taky cítit kulku v&nbsp;těle jako ráno já. Jenže on&nbsp;už&nbsp;na&nbsp;to&nbsp;byl možná zvyklý. Auto se&nbsp;pomalu odsunulo pryč. Odtrhl jsem se&nbsp;od&nbsp;ulice a&nbsp;šel jsem dovnitř. Došel jsem k&nbsp;bytu a&nbsp;odemkl jsem dveře. Jak jsem se&nbsp;octl v&nbsp;předsíni, vyběhla z&nbsp;kuchyně maminka. Byla postrašená.</span></p>
          <p class="chunk" data-nb-ref-number="559" data-nb-words="6" data-nb-chars="45"><span class="idea" data-nb-ref-number="559" id="idea559" data-nb-words="6" data-nb-chars="45">„Danny, zaplaťpánbůh! Co&nbsp;já&nbsp;prožila strachu!“</span></p>
          <p class="chunk" data-nb-ref-number="560" data-nb-words="1" data-nb-chars="7"><span class="idea" data-nb-ref-number="560" id="idea560" data-nb-words="1" data-nb-chars="7">„Proč?“</span></p>
          <p class="chunk" data-nb-ref-number="561" data-nb-words="5" data-nb-chars="26"><span class="idea" data-nb-ref-number="561" id="idea561" data-nb-words="5" data-nb-chars="26">„Co to&nbsp;bylo? To&nbsp;střílení.“</span></p>
          <p class="chunk" data-nb-ref-number="562" data-nb-words="9" data-nb-chars="51"><span class="idea" data-nb-ref-number="562" id="idea562" data-nb-words="9" data-nb-chars="51">„To nic. Jeden Němec střelil u&nbsp;Kaldounů po&nbsp;vlajce.“</span></p>
          <p class="chunk" data-nb-ref-number="563" data-nb-words="5" data-nb-chars="26"><span class="idea" data-nb-ref-number="563" id="idea563" data-nb-words="5" data-nb-chars="26">„A&nbsp;nestalo se&nbsp;nikomu nic?“</span></p>
          <p class="chunk" data-nb-ref-number="564" data-nb-words="1" data-nb-chars="8"><span class="idea" data-nb-ref-number="564" id="idea564" data-nb-words="1" data-nb-chars="8">„Depak.“</span></p>
          <p class="chunk" data-nb-ref-number="565" data-nb-words="11" data-nb-chars="69"><span class="idea" data-nb-ref-number="565" id="idea565" data-nb-words="11" data-nb-chars="69">„Zaplaťpánbúh. Kdes byl, Danny? Nemáš chodit ven, když je&nbsp;to&nbsp;takhle.“</span></p>
          <p class="chunk" data-nb-ref-number="566" data-nb-words="9" data-nb-chars="44"><span class="idea" data-nb-ref-number="566" id="idea566" data-nb-words="9" data-nb-chars="44">„Ale já&nbsp;byl u&nbsp;Šerpoňů. Mami, uděláš mi&nbsp;čaj?“</span></p>
          <p class="chunk" data-nb-ref-number="567" data-nb-words="3" data-nb-chars="15"><span class="idea" data-nb-ref-number="567" id="idea567" data-nb-words="3" data-nb-chars="15">„Zmok si, viď?“</span></p>
          <p class="chunk" data-nb-ref-number="568" data-nb-words="6" data-nb-chars="35"><span class="idea" data-nb-ref-number="568" id="idea568" data-nb-words="6" data-nb-chars="35">„No. Chtěl bych se&nbsp;trochu vypotit.“</span></p>
          <p class="chunk" data-nb-ref-number="569" data-nb-words="10" data-nb-chars="55"><span class="idea" data-nb-ref-number="569" id="idea569" data-nb-words="10" data-nb-chars="55">„Tak si&nbsp;vlez honem do&nbsp;postele. Ještě z&nbsp;toho nastydneš.“</span></p>
          <p class="chunk" data-nb-ref-number="570" data-nb-words="4" data-nb-chars="18"><span class="idea" data-nb-ref-number="570" id="idea570" data-nb-words="4" data-nb-chars="18">„A&nbsp;uděláš mi&nbsp;čaj?“</span></p>
          <p class="chunk" data-nb-ref-number="571" data-nb-words="3" data-nb-chars="14"><span class="idea" data-nb-ref-number="571" id="idea571" data-nb-words="3" data-nb-chars="14">„Hned, už&nbsp;du.“</span></p>
          <p class="chunk" data-nb-ref-number="572" data-nb-words="91" data-nb-chars="496"><span class="idea" data-nb-ref-number="572" id="idea572" data-nb-words="91" data-nb-chars="496">„Díky,“ řekl jsem a&nbsp;šel jsem do&nbsp;pokoje. Stáhl jsem červenou přikrývku s&nbsp;postele a&nbsp;rozestlal jsem peřiny. Pak jsem si&nbsp;zul boty a&nbsp;šel jsem si&nbsp;je&nbsp;dát uschnout do&nbsp;předsíně. Potom jsem si&nbsp;svlíkl šaty a&nbsp;naházel jsem je&nbsp;na&nbsp;zem. Oblékl jsem si&nbsp;pyžamo a&nbsp;složil jsem šaty na&nbsp;židli. Mít na&nbsp;sobě suché pyžamo byl dobrý pocit. Kalhoty byly úplně promočené. Vjel jsem nohama do&nbsp;bačkor a&nbsp;odnesl jsem kalhoty do&nbsp;kuchyně. Maminka stála u&nbsp;stolu. Na&nbsp;elektrickém vařiči byla čajová konvice. Maminka se&nbsp;na&nbsp;mě&nbsp;otočila.</span></p>
          <p class="chunk" data-nb-ref-number="573" data-nb-words="4" data-nb-chars="27"><span class="idea" data-nb-ref-number="573" id="idea573" data-nb-words="4" data-nb-chars="27">„Si úplně promočenej, viď?“</span></p>
          <p class="chunk" data-nb-ref-number="574" data-nb-words="1" data-nb-chars="7"><span class="idea" data-nb-ref-number="574" id="idea574" data-nb-words="1" data-nb-chars="7">„Nojo.“</span></p>
          <p class="chunk" data-nb-ref-number="575" data-nb-words="5" data-nb-chars="28"><span class="idea" data-nb-ref-number="575" id="idea575" data-nb-words="5" data-nb-chars="28">„Pověs si&nbsp;kalhoty na&nbsp;šňůru.“</span></p>
          <p class="chunk" data-nb-ref-number="576" data-nb-words="25" data-nb-chars="143"><span class="idea" data-nb-ref-number="576" id="idea576" data-nb-words="25" data-nb-chars="143">Snažil jsem se&nbsp;na&nbsp;mokrých kalhotách vymačkat puky. Nohavice byly dole úplně sežvaněné. Jak jsem je&nbsp;vzal do&nbsp;ruky, dala se&nbsp;do&nbsp;mě&nbsp;nepříjemná zima.</span></p>
          <p class="chunk" data-nb-ref-number="577" data-nb-words="13" data-nb-chars="73"><span class="idea" data-nb-ref-number="577" id="idea577" data-nb-words="13" data-nb-chars="73">„To nech, Danny,“ řekla maminka. „Já ti&nbsp;to&nbsp;potom vyžehlím, až&nbsp;to&nbsp;uschne.“</span></p>
          <p class="chunk" data-nb-ref-number="578" data-nb-words="8" data-nb-chars="36"><span class="idea" data-nb-ref-number="578" id="idea578" data-nb-words="8" data-nb-chars="36">„Tak to&nbsp;mám jen tak hodit na&nbsp;šňůru?“</span></p>
          <p class="chunk" data-nb-ref-number="579" data-nb-words="1" data-nb-chars="6"><span class="idea" data-nb-ref-number="579" id="idea579" data-nb-words="1" data-nb-chars="6">„Ano.“</span></p>
          <p class="chunk" data-nb-ref-number="580" data-nb-words="13" data-nb-chars="82"><span class="idea" data-nb-ref-number="580" id="idea580" data-nb-words="13" data-nb-chars="82">Voda v&nbsp;konvici začala syčet. Hodil jsem kalhoty přes šňůru. Drkotala mnou zimnice.</span></p>
          <p class="chunk" data-nb-ref-number="581" data-nb-words="16" data-nb-chars="85"><span class="idea" data-nb-ref-number="581" id="idea581" data-nb-words="16" data-nb-chars="85">„Běž do&nbsp;postele, Danny. Já&nbsp;ti&nbsp;čaj přinesu,“ řekla maminka. „Díky. Já&nbsp;si&nbsp;ho&nbsp;vemu sám.“</span></p>
          <p class="chunk" data-nb-ref-number="582" data-nb-words="7" data-nb-chars="41"><span class="idea" data-nb-ref-number="582" id="idea582" data-nb-words="7" data-nb-chars="41">Maminka slila vodu přes sítko do&nbsp;hrníčku.</span></p>
          <p class="chunk" data-nb-ref-number="583" data-nb-words="6" data-nb-chars="31"><span class="idea" data-nb-ref-number="583" id="idea583" data-nb-words="6" data-nb-chars="31">„Chceš do&nbsp;něj rum?“ zeptala se.</span></p>
          <p class="chunk" data-nb-ref-number="584" data-nb-words="3" data-nb-chars="16"><span class="idea" data-nb-ref-number="584" id="idea584" data-nb-words="3" data-nb-chars="16">„Jo, prosím tě.“</span></p>
          <p class="chunk" data-nb-ref-number="585" data-nb-words="25" data-nb-chars="162"><span class="idea" data-nb-ref-number="585" id="idea585" data-nb-words="25" data-nb-chars="162">Maminka vzala lahvičku s&nbsp;rumem a&nbsp;odměřila dvě lžičky. Měla o&nbsp;mých potřebách pořád ještě miminkovské představy. Potom postavila hrníček na&nbsp;plechový podnos a&nbsp;řekla:</span></p>
          <p class="chunk" data-nb-ref-number="586" data-nb-words="4" data-nb-chars="25"><span class="idea" data-nb-ref-number="586" id="idea586" data-nb-words="4" data-nb-chars="25">„Nechceš k&nbsp;tomu bábovku?“</span></p>
          <p class="chunk" data-nb-ref-number="587" data-nb-words="7" data-nb-chars="37"><span class="idea" data-nb-ref-number="587" id="idea587" data-nb-words="7" data-nb-chars="37">„Ne, děkuju, já&nbsp;si&nbsp;vemu jen aspirin.“</span></p>
          <p class="chunk" data-nb-ref-number="588" data-nb-words="11" data-nb-chars="51"><span class="idea" data-nb-ref-number="588" id="idea588" data-nb-words="11" data-nb-chars="51">„To si&nbsp;vem a&nbsp;pořádně se&nbsp;přikrej. Mám tě&nbsp;jít ucpat?“</span></p>
          <p class="chunk" data-nb-ref-number="589" data-nb-words="8" data-nb-chars="42"><span class="idea" data-nb-ref-number="589" id="idea589" data-nb-words="8" data-nb-chars="42">„Ne, já&nbsp;se&nbsp;nebudu potit. Jenom tak lehce.“</span></p>
          <p class="chunk" data-nb-ref-number="590" data-nb-words="5" data-nb-chars="25"><span class="idea" data-nb-ref-number="590" id="idea590" data-nb-words="5" data-nb-chars="25">„I&nbsp;jen se&nbsp;vypoť pořádně.“</span></p>
          <p class="chunk" data-nb-ref-number="591" data-nb-words="14" data-nb-chars="69"><span class="idea" data-nb-ref-number="591" id="idea591" data-nb-words="14" data-nb-chars="69">„Ne, mami. To&nbsp;mně tak zle neni. Jenom si&nbsp;stáhnu rolety a&nbsp;zdřímnu si.“</span></p>
          <p class="chunk" data-nb-ref-number="592" data-nb-words="8" data-nb-chars="43"><span class="idea" data-nb-ref-number="592" id="idea592" data-nb-words="8" data-nb-chars="43">„To bude nejlepší. Tak tě&nbsp;nemám jít ucpat?“</span></p>
          <p class="chunk" data-nb-ref-number="593" data-nb-words="576" data-nb-chars="2997"><span class="idea" data-nb-ref-number="593" id="idea593" data-nb-words="576" data-nb-chars="2997">„Ne, děkuju,“ řekl jsem a&nbsp;usmál jsem se&nbsp;na&nbsp;ni. Pak jsem vyplul s&nbsp;čajem z&nbsp;kuchyně a&nbsp;vešel jsem do&nbsp;pokoje. Postavil jsem čaj na&nbsp;židli vedle postele, šel jsem ke&nbsp;skříni, otevřel jsem ji&nbsp;a&nbsp;vytáhl jsem tubu s&nbsp;aspirinem. Zavřel jsem skříň a&nbsp;otevřel jsem vnitřní okno. Venku už&nbsp;zase lilo. Bílé pršky zahalovaly řeku lehkou mlhou. Stáhl jsem rolety a&nbsp;zavřel jsem okno. V&nbsp;pokoji bylo teď temno a&nbsp;okno žlutohnědě světélkovalo. Šel jsem ke&nbsp;dveřím a&nbsp;zavřel jsem je. Rozhlédl jsem se. Čaj, aspirin, stažené rolety, postel. Vlezl jsem do&nbsp;postele a&nbsp;usadil jsem se&nbsp;v&nbsp;ní. Za&nbsp;záda jsem si&nbsp;narovnal dva polštáře na&nbsp;sedění. Vzal jsem tácek s&nbsp;čajem a&nbsp;usrkl jsem z&nbsp;něho. Hodiny na&nbsp;stěně odtloukly čtyři. Usrkl jsem znova čaj. Byl hrozně horký. Chvilku jsem počkal, až&nbsp;vychladl, a&nbsp;pak jsem ho&nbsp;začal pít. Nechal jsem trochu na&nbsp;dně a&nbsp;postavil jsem tácek s&nbsp;hrníčkem na&nbsp;židli. A&nbsp;teď Irena. Upravil jsem si&nbsp;polštáře na&nbsp;ležení a&nbsp;přikryl jsem se&nbsp;až&nbsp;k&nbsp;bradě. Irena. Ale nejdřív modlit. Začal jsem. Pane Bože, prosím tě, a&nbsp;šlo mi&nbsp;to&nbsp;velmi rychle. Rychle jsem přeříkal modlitbu a&nbsp;dnes mi&nbsp;nevadilo, že&nbsp;to&nbsp;nebylo dost zbožné. Neopakoval jsem nic. A&nbsp;teď Irena. Vzpomněl jsem si, jak jsem byl u&nbsp;nich a&nbsp;jak měla na&nbsp;sobě kostkovaný župan a&nbsp;nic pod ním. Na&nbsp;to&nbsp;jsem si&nbsp;vzpomněl důkladně. A&nbsp;z&nbsp;toho se&nbsp;mi&nbsp;vzpomnělo na&nbsp;jindy, jak jsem byl u&nbsp;nich v&nbsp;předsíni a&nbsp;Irena přišla v&nbsp;modrém japonském kimonu a&nbsp;podala mi&nbsp;ruku a&nbsp;já se&nbsp;na&nbsp;ni&nbsp;díval, jak jí&nbsp;ňadra vpředu zdvihala to&nbsp;kimono, a&nbsp;kimono spadalo rovně dolů vpředu z&nbsp;ňader a&nbsp;kolem pasu viselo volně a&nbsp;Irena se&nbsp;obrátila a&nbsp;šla do&nbsp;pokoje a&nbsp;zakopla o&nbsp;práh a&nbsp;uletěla jí&nbsp;jedna trepka s&nbsp;velikou modrou bambulí a&nbsp;ona se&nbsp;pro ni&nbsp;shýbla, a&nbsp;jak se&nbsp;shýbla, odhrnulo se&nbsp;jí&nbsp;kimono na&nbsp;zádech a&nbsp;v&nbsp;pasu jí&nbsp;vykukovala nahá kůže a&nbsp;Irena byla prima, a&nbsp;jednou jsme šli v&nbsp;zimě po&nbsp;stráni z&nbsp;Černé hory, Irena upadla a&nbsp;sukně se&nbsp;jí&nbsp;vyhrnuly a&nbsp;měla moc hezká kolena a&nbsp;bílé válenky. Myslel jsem na&nbsp;to&nbsp;všechno a&nbsp;začal jsem myslet, jak jsem na&nbsp;ni&nbsp;čekal jednou ráno v&nbsp;kvintě pod viaduktem u&nbsp;Skočdopolovic skladu, přišla v&nbsp;modrém kabátku s&nbsp;bílým olemováním kolem kapuce, když jsem se&nbsp;na&nbsp;ni&nbsp;díval zezadu, dělalo jí&nbsp;to&nbsp;na&nbsp;zádech hezké V, a&nbsp;na to&nbsp;všechno jsem myslel a&nbsp;na plovárnu, na&nbsp;plavky s&nbsp;bílýma šňůrama přes záda a&nbsp;tak dál, na&nbsp;její klín v&nbsp;těch plavkách a&nbsp;na úzkou cestičku mezi ňadry, kterou jsem viděl, když ležela na&nbsp;opalovacích prknech vedle mě&nbsp;na&nbsp;břiše. To&nbsp;byl můj život. Tohle byl můj život, Irena. A&nbsp;bavilo mě&nbsp;to. Celý Kostelec a&nbsp;revoluce a&nbsp;kluci a&nbsp;Irena. Hrozně mě&nbsp;to&nbsp;bavilo a&nbsp;hrozně jsem se&nbsp;na&nbsp;to&nbsp;na&nbsp;všechno těšil. Na&nbsp;všecičko. Zabořil jsem se&nbsp;do&nbsp;peřiny a&nbsp;zavřel jsem oči. Bylo mi&nbsp;příjemně. Vzpomněl jsem si, že&nbsp;se&nbsp;v&nbsp;Praze bojuje a&nbsp;že Staroměstská radnice hoří. Bratranci možná umírají na&nbsp;barikádách. Nebo spíš jsou zalezlí ve&nbsp;vile ve&nbsp;sklepě. Bylo mi&nbsp;pěkně. V&nbsp;Praze se&nbsp;bojovalo. Senzace. Ležel jsem v&nbsp;posteli a&nbsp;bylo mi&nbsp;příjemně teplo. To&nbsp;všechno bylo prima. Vůbec celý svět. A&nbsp;těšil jsem se. Potom už&nbsp;mi&nbsp;bylo jen dobře a&nbsp;příjemně bez myšlenek a&nbsp;usnul jsem. A&nbsp;spal jsem dlouho a&nbsp;něco se&nbsp;mi&nbsp;zdálo, ale zapomněl jsem co.</span></p>
        </section>
        <section class="footnotes" role="doc-endnotes">
          <hr>
          <ol>
            <li id="fn:1" role="doc-endnote" class="chunk" data-nb-ref-number="594" data-nb-words="6" data-nb-chars="26"><span class="idea" data-nb-ref-number="594" id="idea594" data-nb-words="6" data-nb-chars="26"><p>Tak do&nbsp;toho. Pozn. red. <a href="#fnref:1" class="footnote-backref" role="doc-backlink">↩︎</a></p></span></li>
            <li id="fn:2" role="doc-endnote" class="chunk" data-nb-ref-number="595" data-nb-words="11" data-nb-chars="63"><span class="idea" data-nb-ref-number="595" id="idea595" data-nb-words="11" data-nb-chars="63"><p>Poslouchejte, tohle nemá cenu. Jděte si&nbsp;po&nbsp;svých. <em>Pozn. red.</em> <a href="#fnref:2" class="footnote-backref" role="doc-backlink">↩︎</a></p></span></li>
            <li id="fn:3" role="doc-endnote" class="chunk" data-nb-ref-number="596" data-nb-words="8" data-nb-chars="33"><span class="idea" data-nb-ref-number="596" id="idea596" data-nb-words="8" data-nb-chars="33"><p>Co&nbsp;se&nbsp;to&nbsp;tady děje? Pozn. red. <a href="#fnref:3" class="footnote-backref" role="doc-backlink">↩︎</a></p></span></li>
            <li id="fn:4" role="doc-endnote" class="chunk" data-nb-ref-number="597" data-nb-words="5" data-nb-chars="28"><span class="idea" data-nb-ref-number="597" id="idea597" data-nb-words="5" data-nb-chars="28"><p>Neslyšel jste? Pozn. red. <a href="#fnref:4" class="footnote-backref" role="doc-backlink">↩︎</a></p></span></li>
            <li id="fn:5" role="doc-endnote" class="chunk" data-nb-ref-number="598" data-nb-words="4" data-nb-chars="17"><span class="idea" data-nb-ref-number="598" id="idea598" data-nb-words="4" data-nb-chars="17"><p>Co? Pozn. red. <a href="#fnref:5" class="footnote-backref" role="doc-backlink">↩︎</a></p></span></li>
            <li id="fn:6" role="doc-endnote" class="chunk" data-nb-ref-number="599" data-nb-words="7" data-nb-chars="34"><span class="idea" data-nb-ref-number="599" id="idea599" data-nb-words="7" data-nb-chars="34"><p>Shut up&nbsp;– Sklapněte. Pozn. red. <a href="#fnref:6" class="footnote-backref" role="doc-backlink">↩︎</a></p></span></li>
            <li id="fn:7" role="doc-endnote" class="chunk" data-nb-ref-number="600" data-nb-words="7" data-nb-chars="35"><span class="idea" data-nb-ref-number="600" id="idea600" data-nb-words="7" data-nb-chars="35"><p>Jen počkej, ty&nbsp;prase! <em>Pozn. red.</em> <a href="#fnref:7" class="footnote-backref" role="doc-backlink">↩︎</a></p></span></li>
            <li id="fn:8" role="doc-endnote" class="chunk" data-nb-ref-number="601" data-nb-words="4" data-nb-chars="20"><span class="idea" data-nb-ref-number="601" id="idea601" data-nb-words="4" data-nb-chars="20"><p>Vstát! Pozn. red. <a href="#fnref:8" class="footnote-backref" role="doc-backlink">↩︎</a></p></span></li>
            <li id="fn:9" role="doc-endnote" class="chunk" data-nb-ref-number="602" data-nb-words="6" data-nb-chars="34"><span class="idea" data-nb-ref-number="602" id="idea602" data-nb-words="6" data-nb-chars="34"><p>Ruce vzhůru! Rychle! Pozn. red. <a href="#fnref:9" class="footnote-backref" role="doc-backlink">↩︎</a></p></span></li>
            <li id="fn:10" role="doc-endnote" class="chunk" data-nb-ref-number="603" data-nb-words="4" data-nb-chars="23"><span class="idea" data-nb-ref-number="603" id="idea603" data-nb-words="4" data-nb-chars="23"><p>Zatknout! Pozn. red. <a href="#fnref:10" class="footnote-backref" role="doc-backlink">↩︎</a></p></span></li>
            <li id="fn:11" role="doc-endnote" class="chunk" data-nb-ref-number="604" data-nb-words="5" data-nb-chars="27"><span class="idea" data-nb-ref-number="604" id="idea604" data-nb-words="5" data-nb-chars="27"><p>Jdeme, jdeme. Pozn. red. <a href="#fnref:11" class="footnote-backref" role="doc-backlink">↩︎</a></p></span></li>
            <li id="fn:12" role="doc-endnote" class="chunk" data-nb-ref-number="605" data-nb-words="16" data-nb-chars="81"><span class="idea" data-nb-ref-number="605" id="idea605" data-nb-words="16" data-nb-chars="81"><p>Lassen Sie mich los. Ich werde allein gehen – Nechte mě. Půjdu sám. Pozn. red. <a href="#fnref:12" class="footnote-backref" role="doc-backlink">↩︎</a></p></span></li>
            <li id="fn:13" role="doc-endnote" class="chunk" data-nb-ref-number="606" data-nb-words="4" data-nb-chars="20"><span class="idea" data-nb-ref-number="606" id="idea606" data-nb-words="4" data-nb-chars="20"><p>Dobře. Pozn. red. <a href="#fnref:13" class="footnote-backref" role="doc-backlink">↩︎</a></p></span></li>
            <li id="fn:14" role="doc-endnote" class="chunk" data-nb-ref-number="607" data-nb-words="8" data-nb-chars="49"><span class="idea" data-nb-ref-number="607" id="idea607" data-nb-words="8" data-nb-chars="49"><p>Nedělejte hlouposti, nemá to&nbsp;smysl. Pozn. red. <a href="#fnref:14" class="footnote-backref" role="doc-backlink">↩︎</a></p></span></li>
            <li id="fn:15" role="doc-endnote" class="chunk" data-nb-ref-number="608" data-nb-words="22" data-nb-chars="159"><span class="idea" data-nb-ref-number="608" id="idea608" data-nb-words="22" data-nb-chars="159"><p>Pozor, pozor! Německé tanky se&nbsp;blíží z&nbsp;Benešova do&nbsp;Prahy. Potřebujeme leteckou podporu! Spojenecké letectvo, pozor! Potřebujeme leteckou podporu! Pozn. red. <a href="#fnref:15" class="footnote-backref" role="doc-backlink">↩︎</a></p></span></li>
            <li id="fn:16" role="doc-endnote" class="chunk" data-nb-ref-number="609" data-nb-words="6" data-nb-chars="33"><span class="idea" data-nb-ref-number="609" id="idea609" data-nb-words="6" data-nb-chars="33"><p>Honem! Vlajku pryč! Pozn. red. <a href="#fnref:16" class="footnote-backref" role="doc-backlink">↩︎</a></p></span></li>
          </ol>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./zbabelci_010.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>